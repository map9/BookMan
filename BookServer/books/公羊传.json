{
  "title": "公羊传",
  "source": "https://so.gushiwen.cn/guwen/book_46653FD803893E4F1C34B0BCE27385A0.aspx",
  "description": "《公羊传》又名《春秋公羊传》，儒家经典之一。上起鲁隐公元年，止于鲁哀公十四年，与《春秋》起讫时间相同。其作者为卜商的弟子，战国时齐国人公羊高。起初只是口说流传，西汉景帝时，传至玄孙公羊寿，由公羊寿与胡母生一起将《春秋公羊传》着于竹帛。《公羊传》有东汉何休撰《春秋公羊解诂》、唐朝徐彦作《公羊传疏》、清朝陈立撰《公羊义疏》。",
  "volumes": [
    {
      "title": "隐公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4F98A8749E6B515A1B.aspx",
          "paragraphs": [
            {
              "type": "原文",
              "content": "一、元年春，王正月。"
            },
            {
              "type": "原文",
              "content": "元年者何？君之始年也。春者何？岁之始也。王者孰谓？谓文王也。曷为先言王而后言正月？王正月也。何言乎王正月？大一统也。公何以不言即位？成公意也。何成乎公之意？公将平国而反之桓。曷为反之桓？桓幼而贵，隐长而卑，其为尊卑也微，国人莫知。隐长又贤，诸大夫扳隐而立之。隐于是焉而辞立，则未知桓之将必得立也。且如桓立，则恐诸大夫之不能相幼君也，故凡隐之立为桓立也。隐长又贤，何以不宜立？立嫡以长不以贤，立子以贵不以长。桓何以贵？母贵也。母贵则子何以贵？子以母贵，母以子贵。"
            },
            {
              "type": "原文",
              "content": "二、三月，公及邾娄仪父盟于眛。"
            },
            {
              "type": "原文",
              "content": "及者何？与也，会及暨皆与也。曷为或言会，或言及，或言暨？会犹最也；及犹汲汲也；暨犹暨暨也。及我欲之，暨不得已也。仪父者何？邾娄之君也。何以名？字也。曷为称字？襃之也。曷为襃之？为其与公盟也。与公盟者众矣，曷为独襃乎此？因其可襃而襃之。此其为可襃奈何？渐进也。眛者何？地期也。"
            },
            {
              "type": "原文",
              "content": "三、夏，五月，郑伯克段于鄢。"
            },
            {
              "type": "原文",
              "content": "克之者何？杀之也。杀之则曷为谓之克？大郑伯之恶也。曷为大郑伯之恶？母欲立之，己杀之，如勿与而已矣。段者何？郑伯之弟也。何以不称弟？当国也。其地何？当国也。齐人杀无知何以不地？在内也。在内虽当国不地也，不当国虽在外亦不地也。"
            },
            {
              "type": "原文",
              "content": "四、秋，七月，天王使宰咺来归惠公仲子之赗。"
            },
            {
              "type": "原文",
              "content": "宰者何？官也。咺者何？名也。曷为以官氏？宰士也。惠公者何？隐之考也。仲子者何？桓之母也。何以不称夫人？桓未君也。赗者何？丧事有赗。赗者，盖以马以乘马束帛。车马曰赗，货财曰赙，衣被曰襚。桓未君则诸侯曷为来赗之？隐为桓立，故以桓母之丧告于诸侯。然则何言尔？成公意也。其言来何？不及事也。其言惠公仲子何？兼之，兼之非礼也。何以不言及仲子？仲子微也。"
            },
            {
              "type": "原文",
              "content": "五、九月，及宋人盟于宿。"
            },
            {
              "type": "原文",
              "content": "孰及之？内之微者也。"
            },
            {
              "type": "原文",
              "content": "六、冬，十有二月，祭伯来。"
            },
            {
              "type": "原文",
              "content": "祭伯者何？天子之大夫也。何以不称使？奔也。奔则曷为不言奔？王者无外，言奔则有外之辞也。"
            },
            {
              "type": "原文",
              "content": "七、公子益师卒。"
            },
            {
              "type": "原文",
              "content": "何以不日？远也。所见异辞，所闻异辞，所传闻异辞。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FBFB35CCAEE52F6C5.aspx",
          "paragraphs": [
            {
              "type": "原文",
              "content": "一、二年，春，公会戎于潜。"
            },
            {
              "type": "原文",
              "content": "二、夏，五月，莒人入向。"
            },
            {
              "type": "原文",
              "content": "入者何？得而不居也。"
            },
            {
              "type": "原文",
              "content": "三、无骇帅师入极。"
            },
            {
              "type": "原文",
              "content": "无骇者何？展无骇也。何以不氏？贬。曷为贬？疾始灭也。始灭昉于此乎？前此矣。前此则曷为始乎此？托始焉尔。曷为托始焉尔？春秋之始也。此灭也，其言入何？内大恶，讳也。"
            },
            {
              "type": "原文",
              "content": "四、秋，八月庚辰，公及戎盟于唐。"
            },
            {
              "type": "原文",
              "content": "五、九月，纪履緰来逆女。"
            },
            {
              "type": "原文",
              "content": "纪履緰者何？纪大夫也。何以不称使？婚礼不称主人。然则曷称？称诸父兄师友。宋公使公孙寿来纳币，则其称主人何？辞穷也。辞穷者何？无母也。然则纪有母乎？曰有。有则何以不称母？母不通也。外逆女不书，此何以书？讥。何讥尔？讥始不亲迎也。始不亲迎昉于此乎？前此矣。前此则曷为始乎此？托始焉尔。曷为托始焉尔？春秋之始也。女曷为或称女，或称妇，或称夫人？女在其国称女，在涂称妇，入国称夫人。"
            },
            {
              "type": "原文",
              "content": "六、冬，十月，伯姬归于纪。"
            },
            {
              "type": "原文",
              "content": "伯姬者何？内女也。其言归何？妇人谓嫁曰归。"
            },
            {
              "type": "原文",
              "content": "七、纪子帛、莒子盟于密。"
            },
            {
              "type": "原文",
              "content": "纪子伯者何？无闻焉尔。"
            },
            {
              "type": "原文",
              "content": "八、十有二月乙卯，夫人子氏薨。"
            },
            {
              "type": "原文",
              "content": "夫人子氏者何？隐公之母也。何以不书葬？成公意也。何成乎公之意？子将不终为君，故母亦不终为夫人也。"
            },
            {
              "type": "原文",
              "content": "九、郑人伐卫。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F941328168F1543B2.aspx",
          "paragraphs": [
            {
              "type": "原文",
              "content": "一、三年，春王二月，己巳，日有食之。"
            },
            {
              "type": "原文",
              "content": "何以书？记异也。日食则曷为或日或不日？或言朔或不言朔？曰“某月某日朔，日有食之”者，食正朔也；其或日或不日，或失之前，或失之后。失之前者，朔在前也；失之后者，朔在后也。"
            },
            {
              "type": "原文",
              "content": "二、三月庚戌，天王崩。"
            },
            {
              "type": "原文",
              "content": "何以不书葬？天子记崩不记葬，必其时也。诸侯记卒记葬，有天子存，不得必其时也。曷为或言崩或言薨？天子曰崩，诸侯曰薨，大夫曰卒，士曰不禄。"
            },
            {
              "type": "原文",
              "content": "三、夏，四月辛卯，尹氏卒。"
            },
            {
              "type": "原文",
              "content": "尹氏者何？天子之大夫也。其称尹氏何？贬。曷为贬？讥世卿，世卿非礼也。外大夫不卒，此何以卒？天王崩，诸侯之主也。"
            },
            {
              "type": "原文",
              "content": "四、秋，武氏子来求赙。"
            },
            {
              "type": "原文",
              "content": "武氏子者何？天子之大夫也。其称武氏子何？讥。何讥尔？父卒子未命也。何以不称使？当丧未君也。武氏子来求赙，何以书？讥。何讥尔？丧事无求，求赙非礼也，盖通于下。"
            },
            {
              "type": "原文",
              "content": "五、八月庚辰，宋公和卒。"
            },
            {
              "type": "原文",
              "content": "六、冬，十有二月，齐侯、郑伯盟于石门。"
            },
            {
              "type": "原文",
              "content": "七、癸未，葬宋缪公。"
            },
            {
              "type": "原文",
              "content": "葬者曷为或日或不日？不及时而日，渴葬也；不及时而不日，慢葬也。过时而日，隐之也；过时而不日，谓之不能葬也。当时而不日，正也。当时而日，危不得葬也。此当时何危尔？宣公谓缪公曰：“以吾爱与夷则不若爱女。以为社稷宗庙主，则与夷不若女，盍终为君矣。”宣公死，缪公立，缪公逐其二子庄公冯与左师勃，曰：“尔为吾子，生毋相见，死毋相哭。”与夷复曰：“先君之所为不与臣国而纳国乎君者，以君可以为社稷宗庙主也。今君逐君之二子而将致国乎与夷，此非先君之意也。且使子而可逐，则先君其逐臣矣。”缪公曰：“先君之不尔逐可知矣，吾立乎此摄也，终致国乎与夷。”庄公冯弒与夷。故君子大居正，宋之祸宣公为之也。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F6CF23E1604C7F203.aspx",
          "paragraphs": [
            {
              "type": "原文",
              "content": "一、四年，春王二月，莒人伐，取牟娄。"
            },
            {
              "type": "原文",
              "content": "牟娄者何？之邑也。外取邑不书，此何以书？疾始取邑也。"
            },
            {
              "type": "原文",
              "content": "二、戊申，卫州吁弒其君完。"
            },
            {
              "type": "原文",
              "content": "曷为以国氏？当国也。"
            },
            {
              "type": "原文",
              "content": "三、夏，公及宋公遇于清。"
            },
            {
              "type": "原文",
              "content": "遇者何？不期也。一君出，一君要之也。"
            },
            {
              "type": "原文",
              "content": "四、宋公、陈侯、蔡人、卫人伐郑。"
            },
            {
              "type": "原文",
              "content": "五、秋，翚帅师会宋公、陈侯、蔡人、卫人伐郑。"
            },
            {
              "type": "原文",
              "content": "翚者何？公子翚也。何以不称公子？贬。曷为贬？与弒公也。其与弒公奈何？公子翚谄乎隐公，谓隐公曰：“百姓安子，诸侯说子，盍终为君矣。”隐曰：“吾否，吾使修涂裘，吾将老焉。”公子翚恐若其言闻乎桓，于是谓桓曰：“吾为子口隐矣。隐曰：‘吾不反也。’”桓曰：“然则奈何？”曰：“请作难，弒隐公。”于锺巫之祭焉弒隐公也。"
            },
            {
              "type": "原文",
              "content": "六、九月，卫人杀州吁于濮。"
            },
            {
              "type": "原文",
              "content": "其称人何？讨贼之辞也。"
            },
            {
              "type": "原文",
              "content": "七、冬，十有二月，卫人立晋。"
            },
            {
              "type": "原文",
              "content": "晋者何？公子晋也。立者何？立者不宜立也。其称人何？众立之之辞也。然则孰立之？石碏立之。石碏立之，则其称人何？众之所欲立也。众虽欲立之，其立之非也。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4FC6E8CCAE8BADED79.aspx",
          "paragraphs": [
            {
              "type": "原文",
              "content": "一、五年，春，公观鱼于棠。"
            },
            {
              "type": "原文",
              "content": "何以书？讥。何讥尔？远也。公曷为远而观鱼？登来之也。百金之鱼公张之。登来之者何？美大之之辞也。棠者何？济上之邑也。"
            },
            {
              "type": "原文",
              "content": "二、夏，四月，葬卫桓公。"
            },
            {
              "type": "原文",
              "content": "三、秋，卫师入盛。"
            },
            {
              "type": "原文",
              "content": "曷为或言率师或不言率师？将尊师众称某率师；将尊师少称将；将卑师众称师；将卑师少称人。君将不言率师，书其重者也。"
            },
            {
              "type": "原文",
              "content": "四、九月，考仲子之宫。初献六羽。"
            },
            {
              "type": "原文",
              "content": "考宫者何？考犹入室也，始祭仲子也。桓未君则曷为祭仲子？隐为桓立，故为桓祭其母也。然则何言尔？成公意也。初者何？始也。六羽者何？舞也。初献六羽何以书？讥。何讥尔？讥始僭诸公也。六羽之为僭奈何？天子八佾，诸公六，诸侯四。诸公者何？诸侯者何？天子三公称公，王者之后称公，其余大国称侯，小国称伯、子、男。天子三公者何？天子之相也。天子之相则何以三？自陜而东者，周公主之；自陜而西者，召公主之，一相处乎内，始僭诸公昉于此乎？前此矣。前此则曷为始乎？此僭诸公犹可言也，僭天子不可言也。"
            },
            {
              "type": "原文",
              "content": "五、邾娄人、郑人伐宋。"
            },
            {
              "type": "原文",
              "content": "六、螟。"
            },
            {
              "type": "原文",
              "content": "何以书？记灾也。"
            },
            {
              "type": "原文",
              "content": "七、冬，十有二月辛巳，公子彄卒。"
            },
            {
              "type": "原文",
              "content": "八、宋人伐郑，围长葛。"
            },
            {
              "type": "原文",
              "content": "邑不言围，此其言围何？强也。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F9A2CBAAC6F2B9C3E.aspx",
          "paragraphs": [
            {
              "type": "原文",
              "content": "一、六年春，郑人来渝平。"
            },
            {
              "type": "原文",
              "content": "渝平者何？渝平犹堕成也。何言乎堕成？败其成也。曰“吾成败矣”。吾与郑人末有成也。吾与郑人则曷为末有成？狐壤之战，隐公获焉。然则何以不言战？讳获也。"
            },
            {
              "type": "原文",
              "content": "二、夏，五月辛酉，公会齐侯盟于艾。"
            },
            {
              "type": "原文",
              "content": "三、秋，七月。"
            },
            {
              "type": "原文",
              "content": "此无事，何以书？春秋虽无事，首时过则书。首时过则何以书？春秋编年，四时具，然后为年。"
            },
            {
              "type": "原文",
              "content": "四、冬，宋人取长葛。"
            },
            {
              "type": "原文",
              "content": "外取邑不书，此何以书？久也。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4FD3AEC724C067C13C.aspx",
          "paragraphs": [
            {
              "type": "原文",
              "content": "一、七年，春王三月，叔姬归于纪。滕侯卒。"
            },
            {
              "type": "原文",
              "content": "何以不名？微国也。微国则其称侯何？不嫌也。春秋贵贱不嫌同号，美恶不嫌同辞。"
            },
            {
              "type": "原文",
              "content": "二、夏，城中丘。"
            },
            {
              "type": "原文",
              "content": "中丘者何？内之邑也。城中丘，何以书？以重书也。"
            },
            {
              "type": "原文",
              "content": "三、齐侯使其弟年来聘。"
            },
            {
              "type": "原文",
              "content": "其称弟何？母弟称弟，母兄称兄。"
            },
            {
              "type": "原文",
              "content": "四、秋，公伐邾娄。"
            },
            {
              "type": "原文",
              "content": "五、冬，天王使凡伯来聘，戎伐凡伯于楚丘以归。"
            },
            {
              "type": "原文",
              "content": "凡伯者何？天子之大夫也。此聘也，其言伐之何？执之也。执之则其言伐之何？大之也。曷为大之？不与夷狄之执中国也。其地何？大之也。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F1FE998286443AA26.aspx",
          "paragraphs": [
            {
              "type": "原文",
              "content": "一、八年，春，宋公、卫侯遇于垂。"
            },
            {
              "type": "原文",
              "content": "二、三月，郑伯使宛来归邴。庚寅，我入邴。"
            },
            {
              "type": "原文",
              "content": "宛者何？郑之微者也。邴者何？郑汤沐之邑也。天子有事于泰山，诸侯皆从。泰山之下，诸侯皆有汤沐之邑焉。其言入何？难也。其日何？难也。其言我何？言我者非独我也，齐亦欲之。"
            },
            {
              "type": "原文",
              "content": "三、夏，六月己亥，蔡侯考父卒。"
            },
            {
              "type": "原文",
              "content": "四、辛亥，宿男卒。"
            },
            {
              "type": "原文",
              "content": "五、秋，七月庚午，宋公、齐侯、卫侯盟于瓦屋。"
            },
            {
              "type": "原文",
              "content": "六、八月，葬蔡宣公。"
            },
            {
              "type": "原文",
              "content": "卒何以名而葬不名？卒从正，而葬从主人。卒何以日而葬不日？卒赴，而葬不告。"
            },
            {
              "type": "原文",
              "content": "七、九月辛卯，公及莒人盟于包来。"
            },
            {
              "type": "原文",
              "content": "公曷为与微者盟？称人则从不疑也。"
            },
            {
              "type": "原文",
              "content": "八、螟。"
            },
            {
              "type": "原文",
              "content": "九、冬，十有二月，无骇卒。"
            },
            {
              "type": "原文",
              "content": "此展无骇也，何以不氏？疾始灭也，故终其身不氏。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FD2902500D3E00524.aspx",
          "paragraphs": [
            {
              "type": "原文",
              "content": "一、九年，春，天王使南季来聘。"
            },
            {
              "type": "原文",
              "content": "二、三月癸酉，大雨震电。"
            },
            {
              "type": "原文",
              "content": "何以书？记异也。何异尔？不时也。"
            },
            {
              "type": "原文",
              "content": "三、庚辰，大雨雪。"
            },
            {
              "type": "原文",
              "content": "何以书？记异也。何异尔？俶甚也。"
            },
            {
              "type": "原文",
              "content": "四、侠卒。"
            },
            {
              "type": "原文",
              "content": "侠者何？吾大夫之未命者也。"
            },
            {
              "type": "原文",
              "content": "五、夏，城郎。"
            },
            {
              "type": "原文",
              "content": "六、秋，七月。"
            },
            {
              "type": "原文",
              "content": "七、冬，公会齐侯于邴。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FE81CAF79628C4CE3.aspx",
          "paragraphs": [
            {
              "type": "原文",
              "content": "一、十年，春王二月，公会齐侯、郑伯于中丘。"
            },
            {
              "type": "原文",
              "content": "二、夏，翚帅师会齐人、郑人伐宋。"
            },
            {
              "type": "原文",
              "content": "此公子翚也。何以不称公子？贬。曷为贬？隐之罪人也。故终隐之篇贬也。"
            },
            {
              "type": "原文",
              "content": "三、六月壬戌，公败宋师于菅。辛未取郜，辛巳取防。"
            },
            {
              "type": "原文",
              "content": "取邑不日，此何以日？一月而再取也。何言乎一月而再取？甚之也。内大恶讳，此其言甚之何？春秋录内而略外，于外大恶书，小恶不书，于内大恶讳，小恶书。"
            },
            {
              "type": "原文",
              "content": "四、秋，宋人、卫人入郑。"
            },
            {
              "type": "原文",
              "content": "五、宋人、蔡人、卫人伐载，郑伯伐取之。"
            },
            {
              "type": "原文",
              "content": "其言伐取之何？易也。其易奈何？因其力也。因谁之力？因宋人、蔡人、卫人之力也。"
            },
            {
              "type": "原文",
              "content": "六、冬，十月壬午，齐人、郑人入盛。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4F0628C4FEBD6A771A.aspx",
          "paragraphs": [
            {
              "type": "原文",
              "content": "一、十有一年，春，滕侯、薛侯来朝。"
            },
            {
              "type": "原文",
              "content": "其言朝何？诸侯来曰朝，大夫来曰聘。其兼言之何？微国也。"
            },
            {
              "type": "原文",
              "content": "二、夏，五月，公会郑伯于祁黎。"
            },
            {
              "type": "原文",
              "content": "三、秋，七月壬午，公及齐侯、郑伯入许。"
            },
            {
              "type": "原文",
              "content": "四、冬，十有一月壬辰，公薨。"
            },
            {
              "type": "原文",
              "content": "何以不书葬？隐之也。何隐尔？弒也。弒则何以不书葬？春秋君弒，贼不讨，不书葬，以为无臣子也。子沈子曰：“君弒，臣不讨贼，非臣也。子不复雠，非子也。”葬，生者之事也。春秋君弒，贼不讨，不书葬，以为不系乎臣子也。公薨何以不地？不忍言也。隐何以无正月？隐将让乎桓，故不有其正月也。"
            }
          ]
        }
      ]
    },
    {
      "title": "桓公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FA3241BF0FC0229AA.aspx",
          "paragraphs": [
            {
              "type": "原文",
              "content": "一、元年，春，王正月，公即位。"
            },
            {
              "type": "原文",
              "content": "继弒君不言即位。此其言即位何？如其意也。"
            },
            {
              "type": "原文",
              "content": "二、三月，公会郑伯于垂。"
            },
            {
              "type": "原文",
              "content": "三、郑伯以璧假许田。"
            },
            {
              "type": "原文",
              "content": "其言以璧假之何？易之也。易之则其言假之何？为恭也。曷为为恭？有天子存，则诸侯不得专地也。许田者何？鲁朝宿之邑也。诸侯时朝乎天子，天子之郊，诸侯皆有朝宿之邑焉。此鲁朝宿之邑也，则曷为谓之许田？讳取周田也。讳取周田则曷为谓之许田？系之许也。曷为系之许？近许也。此邑也，其称田何？田多邑少称田，邑多田少称邑。"
            },
            {
              "type": "原文",
              "content": "四、夏，四月丁未，公及郑伯盟于越。"
            },
            {
              "type": "原文",
              "content": "五、秋，大水。"
            },
            {
              "type": "原文",
              "content": "何以书？记灾也。"
            },
            {
              "type": "原文",
              "content": "六、冬，十月。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4F10E6EEB04B59B01B.aspx",
          "paragraphs": [
            {
              "type": "原文",
              "content": "一、二年，春王正月，戊申，宋督弒其君与夷及其大夫孔父。"
            },
            {
              "type": "原文",
              "content": "及者何？累也。弒君多矣，舍此无累者乎？曰：“有仇牧，荀息，皆累也。”舍仇牧荀息无累者乎？曰：“有。”有则此何以书？贤也。何贤乎孔父？孔父可谓义形于色矣。其义形于色奈何？督将弒殇公，孔父生而存，则殇公不可得而弒也，故于是先攻孔父之家。殇公知孔父死，己必死，趋而救之，皆死焉。孔父正色而立于朝，则人莫敢过而致难于其君者，孔父可谓义形于色矣。"
            },
            {
              "type": "原文",
              "content": "二、滕子来朝。"
            },
            {
              "type": "原文",
              "content": "三、三月，公会齐侯、陈侯、郑伯于稷，以成宋乱。"
            },
            {
              "type": "原文",
              "content": "内大恶讳，此其目言之何？远也。所见异辞，所闻异辞，所传闻异辞。隐亦远矣，曷为为隐讳？隐贤而桓贱也。"
            },
            {
              "type": "原文",
              "content": "四、夏，四月，取郜大鼎于宋。戊申，纳于太庙。"
            },
            {
              "type": "原文",
              "content": "此取之宋，其谓之郜鼎何？器从名，地从主人。器何以从名？地何以从主人？器之与人非有即尔。宋始以不义取之，故谓之郜鼎。至乎地之与人则不然。俄而可以为其有矣。然则为取可以为其有乎？曰：“否。”何者？若楚王之妻媦，无时焉可也。戊申，纳于太庙。何以书？讥。何讥尔？遂乱受赂纳于太庙，非礼也。"
            },
            {
              "type": "原文",
              "content": "五、秋，七月，纪侯来朝。"
            },
            {
              "type": "原文",
              "content": "六、蔡侯、郑伯会于邓。"
            },
            {
              "type": "原文",
              "content": "离不言会，此其言会何？盖邓与会尔。"
            },
            {
              "type": "原文",
              "content": "七、九月，入杞。"
            },
            {
              "type": "原文",
              "content": "八、公及戎盟于唐。"
            },
            {
              "type": "原文",
              "content": "九、冬，公至自唐。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F5EAFDDCAB987606C.aspx",
          "paragraphs": [
            {
              "type": "原文",
              "content": "一、三年，春正月，公会齐侯于嬴。"
            },
            {
              "type": "原文",
              "content": "二、夏，齐侯、卫侯胥命于蒲。"
            },
            {
              "type": "原文",
              "content": "胥命者何？相命也。何言乎相命？近正也。此其为近正奈何？古者不盟，结言而退。"
            },
            {
              "type": "原文",
              "content": "三、六月，公会纪侯于盛。"
            },
            {
              "type": "原文",
              "content": "四、秋，七月壬辰朔，日有食之，既。"
            },
            {
              "type": "原文",
              "content": "既者何？尽也。"
            },
            {
              "type": "原文",
              "content": "五、公子翚如齐逆女。"
            },
            {
              "type": "原文",
              "content": "六、九月，齐侯送姜氏于讙。"
            },
            {
              "type": "原文",
              "content": "何以书？讥。何讥尔？诸侯越竟送女，非礼也。此入国矣，何以不称夫人？自我言齐，父母之于子，虽为邻国夫人，犹曰吾姜氏。"
            },
            {
              "type": "原文",
              "content": "七、公会齐侯于讙，夫人姜氏至自齐。"
            },
            {
              "type": "原文",
              "content": "翚何以不致？得见乎公矣"
            },
            {
              "type": "原文",
              "content": "八、冬，齐侯使其弟年来聘。"
            },
            {
              "type": "原文",
              "content": "九、有年。"
            },
            {
              "type": "原文",
              "content": "有年，何以书？以喜书也。大有年，何以书？亦以喜书也。此其曰有年何？仅有年也。彼其曰大有年何？大丰年也。仅有年亦足以当喜乎？恃有年也。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F5F51F11F7851D49C.aspx",
          "paragraphs": [
            {
              "type": "原文",
              "content": "一、四年，春正月，公狩于郎。"
            },
            {
              "type": "原文",
              "content": "狩者何？田狩也，春曰苗，秋曰搜，冬曰狩。常事不书，此何以书？讥。何讥尔？远也。诸侯曷为必田狩？一曰干豆，二曰宾客，三百充君之庖。"
            },
            {
              "type": "原文",
              "content": "二、夏，天王使宰渠伯纠来聘。"
            },
            {
              "type": "原文",
              "content": "宰渠伯纠者何？天子之大夫也。其称宰渠伯纠何？下大夫也。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4FC971B145C88ABC88.aspx",
          "paragraphs": [
            {
              "type": "原文",
              "content": "一、五年，春正月甲戌己丑，陈侯鲍卒。"
            },
            {
              "type": "原文",
              "content": "曷为以二日？卒之怴也。甲戌之日亡，己丑之日死而得，君子疑焉，故以二日卒之也。"
            },
            {
              "type": "原文",
              "content": "二、夏，齐侯、郑伯如纪。"
            },
            {
              "type": "原文",
              "content": "外相如不书，此何以书？离不言会也。"
            },
            {
              "type": "原文",
              "content": "三、天王使仍叔之子来聘。"
            },
            {
              "type": "原文",
              "content": "仍叔之子者何？天子之大夫也。其称仍叔之子何？讥。何讥尔？讥父老子代从政也。"
            },
            {
              "type": "原文",
              "content": "四、葬陈桓公。"
            },
            {
              "type": "原文",
              "content": "五、城祝丘。"
            },
            {
              "type": "原文",
              "content": "六、秋，蔡人、卫人、陈人从王伐郑。"
            },
            {
              "type": "原文",
              "content": "其言从王伐郑何？正也。"
            },
            {
              "type": "原文",
              "content": "七、大雩。"
            },
            {
              "type": "原文",
              "content": "大雩者何？旱祭也。然则何以不言旱？言雩则旱见；言旱则雩不见。何以书？记灾也。"
            },
            {
              "type": "原文",
              "content": "八、螽。"
            },
            {
              "type": "原文",
              "content": "何以书？记灾也。"
            },
            {
              "type": "原文",
              "content": "九、冬，州公如曹。"
            },
            {
              "type": "原文",
              "content": "外相如不书，此何以书？过我也。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4FEBFDB67C89AA0C6C.aspx",
          "paragraphs": [
            {
              "type": "原文",
              "content": "一、六年，春正月，寔来。"
            },
            {
              "type": "原文",
              "content": "寔来者何？犹曰是人来也。孰谓？谓州公也。曷为谓之寔来？慢之也。曷为慢之？化我也。"
            },
            {
              "type": "原文",
              "content": "二、夏，四月，公会纪侯于成。"
            },
            {
              "type": "原文",
              "content": "三、秋，八月壬午，大阅。蔡人杀陈佗。"
            },
            {
              "type": "原文",
              "content": "大阅者何？简车徒也。何以书？盖以罕书也。陈佗者何？陈君也。陈君则曷为谓之陈佗？绝也。曷为绝之？贱也。其贱奈何？外淫也。恶乎淫？淫于蔡，蔡人杀之。"
            },
            {
              "type": "原文",
              "content": "四、九月丁卯，子同生。"
            },
            {
              "type": "原文",
              "content": "子同生者孰谓？谓庄公也。何言乎子同生？喜有正也。未有言喜有正者，此其言喜有正何？久无正也。子公羊子曰：“其诸以病桓与？”"
            },
            {
              "type": "原文",
              "content": "五、冬，纪侯来朝。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4FF87B96B7CF8344C1.aspx",
          "paragraphs": [
            {
              "type": "原文",
              "content": "一、七年，春二月己亥，焚咸丘。"
            },
            {
              "type": "原文",
              "content": "焚之者何？樵之也。樵之者何？以火攻也。何言乎以火攻？疾始以火攻也。咸丘者何？邾娄之邑也。曷为不系乎邾娄？国之也。曷为国之？君存焉尔。"
            },
            {
              "type": "原文",
              "content": "二、夏，谷伯绥来朝。邓侯吾离来朝。"
            },
            {
              "type": "原文",
              "content": "皆何以名？失地之君也。其称侯朝何？贵者无后，待之以初也。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F425F3EA3BE8C97C5.aspx",
          "paragraphs": [
            {
              "type": "原文",
              "content": "一、八年，春正月己卯，烝。"
            },
            {
              "type": "原文",
              "content": "烝者何？冬祭也。春曰祠，夏曰礿，秋曰甞，冬曰烝。常事不书，此何以书？讥。何讥尔？讥亟也。亟则黩，黩则不敬。君子之祭也，敬而不黩。疏则怠，怠则忘。士不及兹四者，则冬不裘，夏不葛。"
            },
            {
              "type": "原文",
              "content": "二、天王使家父来聘。"
            },
            {
              "type": "原文",
              "content": "三、夏，五月丁丑，烝。"
            },
            {
              "type": "原文",
              "content": "何以书？讥亟也。"
            },
            {
              "type": "原文",
              "content": "四、秋，伐邾娄。"
            },
            {
              "type": "原文",
              "content": "五、冬，十月，雨雪。"
            },
            {
              "type": "原文",
              "content": "何以书？记异也。何异尔？不时也。"
            },
            {
              "type": "原文",
              "content": "六、祭公来，遂逆王后于纪。"
            },
            {
              "type": "原文",
              "content": "祭公者何？天子之三公也。何以不称使？婚礼不称主人。遂者何？生事也。大夫无遂事，此其言遂何？成使乎我也。其成使乎我奈何？使我为媒，可则因用是往逆矣。女在其国称女，此其称王后何？王者无外，其辞成矣。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F0409921E00392772.aspx",
          "paragraphs": [
            {
              "type": "原文",
              "content": "一、九年，春，纪季姜归于京师。"
            },
            {
              "type": "原文",
              "content": "其辞成矣，则其称纪季姜何？自我言，纪父母之于子，虽为天王后，犹曰吾季姜。京师者何？天子之居也。京者何？大也。师者何？众也。天子之居，必以众大之辞言之。"
            },
            {
              "type": "原文",
              "content": "二、夏，四月。"
            },
            {
              "type": "原文",
              "content": "三、秋，七月。"
            },
            {
              "type": "原文",
              "content": "四、冬，曹伯使其世子射姑来朝。"
            },
            {
              "type": "原文",
              "content": "诸侯来曰朝，此世子也，其言朝何？春秋有讥父老子代从政者，则未知其在齐与？曹与？"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F0AC5803841175809.aspx",
          "paragraphs": [
            {
              "type": "原文",
              "content": "一、十年，春王正月，庚申，曹伯终生卒。"
            },
            {
              "type": "原文",
              "content": "二、夏，五月，葬曹桓公。"
            },
            {
              "type": "原文",
              "content": "三、秋，公会卫侯于桃丘，弗遇。"
            },
            {
              "type": "原文",
              "content": "会者何？期辞也。其言弗遇何？公不见要也。"
            },
            {
              "type": "原文",
              "content": "四、冬，十有二月丙午，齐侯、卫侯、郑伯来战于郎。"
            },
            {
              "type": "原文",
              "content": "郎者何？吾近邑也。吾近邑则其言来战于郎何？近也。恶乎近？近乎围也。此偏战也，何以不言师败绩？内不言战，言战乃败矣。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FBE4627377143D905.aspx",
          "paragraphs": [
            {
              "type": "原文",
              "content": "一、十有一年，春正月，齐人、卫人、郑人盟于恶曹。"
            },
            {
              "type": "原文",
              "content": "二、夏五月癸未，郑伯寤生卒。"
            },
            {
              "type": "原文",
              "content": "三、秋七月，葬郑庄公。九月，宋人执郑祭仲。"
            },
            {
              "type": "原文",
              "content": "祭仲者何？郑相也。何以不名？贤也。何贤乎祭仲？以为知权也。其为知权奈何？古者郑国处于留。先郑伯有善于郐公者，通乎夫人，以取其国，而迁郑焉，而野留。庄公死已葬，祭仲将往省于留，涂出于宋，宋人执之。谓之曰：“为我出忽而立突。”祭仲不从其言，则君必死、国必亡；从其言，则君可以生易死，国可以存易亡。少辽缓之，则突可故出，而忽可故反，是不可得则病，然后有郑国。古人之有权者，祭仲之权是也。权者何？权者反于经，然后有善者也。权之所设，舍死亡无所设。行权有道，自贬损以行权，不害人以行权。杀人以自生，亡人以自存，君子不为也。"
            },
            {
              "type": "原文",
              "content": "四、突归于郑。"
            },
            {
              "type": "原文",
              "content": "突何以名？挈乎祭仲也。其言归何？顺祭仲也。"
            },
            {
              "type": "原文",
              "content": "五、郑忽出奔卫。"
            },
            {
              "type": "原文",
              "content": "忽何以名？春秋伯子男一也，辞无所贬。"
            },
            {
              "type": "原文",
              "content": "六、柔会宋公、陈侯、蔡叔盟于折。"
            },
            {
              "type": "原文",
              "content": "柔者何？吾大夫之未命者也。"
            },
            {
              "type": "原文",
              "content": "七、公会宋公于夫童。"
            },
            {
              "type": "原文",
              "content": "八、冬十有二月，公会宋公于阚。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F5D21AEDDBA756D41.aspx",
          "paragraphs": [
            {
              "type": "原文",
              "content": "一、十有二年，春正月。"
            },
            {
              "type": "原文",
              "content": "二、夏六月壬寅，公会纪侯、莒子，盟于殴蛇。"
            },
            {
              "type": "原文",
              "content": "三、秋七月丁亥，公会宋公、燕人，盟于谷丘。"
            },
            {
              "type": "原文",
              "content": "四、八月壬辰，陈侯跃卒。"
            },
            {
              "type": "原文",
              "content": "五、公会宋公于郯。"
            },
            {
              "type": "原文",
              "content": "六、冬十有一月，公会宋公于龟。"
            },
            {
              "type": "原文",
              "content": "七、丙戌，公会郑伯，盟于武父。"
            },
            {
              "type": "原文",
              "content": "八、丙戌，卫侯晋卒。"
            },
            {
              "type": "原文",
              "content": "七、十有二月，及郑师伐宋。丁未，战于宋。"
            },
            {
              "type": "原文",
              "content": "战不言伐，此其言伐何？辟嫌也。恶乎嫌？嫌与郑人战也。此偏战也，何以不言师败绩？内不言战，言战乃败矣。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4FCBAC9EA95AC6137F.aspx",
          "paragraphs": [
            {
              "type": "原文",
              "content": "一、十有三年，春二月，公会纪侯、郑伯。己巳，及齐侯、宋公、卫侯、燕人战，齐师、宋师、卫师、燕师败绩。"
            },
            {
              "type": "原文",
              "content": "曷为后日？恃外也。其恃外奈何？得纪侯、郑伯，然后能为日也。内不言战，此其言战何？从外也。曷为从外？恃外故从外也。何以不地？近也。恶乎近？近乎围。郎亦近矣，郎何以地？郎犹可以地也。"
            },
            {
              "type": "原文",
              "content": "二、三月，葬卫宣公。"
            },
            {
              "type": "原文",
              "content": "三、夏，大水。"
            },
            {
              "type": "原文",
              "content": "四、秋七月。"
            },
            {
              "type": "原文",
              "content": "五、冬十月。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4F7374E428258DE671.aspx",
          "paragraphs": [
            {
              "type": "原文",
              "content": "一、十有四年，春正月，公会郑伯于曹。"
            },
            {
              "type": "原文",
              "content": "二、无冰。"
            },
            {
              "type": "原文",
              "content": "何以书？记异也。"
            },
            {
              "type": "原文",
              "content": "三、夏五。郑伯使其弟语来盟。"
            },
            {
              "type": "原文",
              "content": "夏五者何？无闻焉尔。"
            },
            {
              "type": "原文",
              "content": "四、秋八月壬申，御廪灾。"
            },
            {
              "type": "原文",
              "content": "御廪者何？粢盛委之所藏也。御廪灾，何以书？记灾也。"
            },
            {
              "type": "原文",
              "content": "五、乙亥甞。"
            },
            {
              "type": "原文",
              "content": "常事不书，此何以书？讥。何讥尔？讥甞也。曰：“犹甞乎？”御廪灾不如勿甞而已矣！"
            },
            {
              "type": "原文",
              "content": "六、冬十有二月丁巳，齐侯禄父卒。"
            },
            {
              "type": "原文",
              "content": "七、宋人以齐人、卫人、蔡人、陈人伐郑。"
            },
            {
              "type": "原文",
              "content": "以者何？行其意也。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F4A5FBFEEF005D4FA.aspx",
          "paragraphs": [
            {
              "type": "原文",
              "content": "一、十有五年，春二月，天王使家父来求车。"
            },
            {
              "type": "原文",
              "content": "何以书？讥。何讥尔？王者无求；求车，非礼也。"
            },
            {
              "type": "原文",
              "content": "二、三月乙未，天王崩。"
            },
            {
              "type": "原文",
              "content": "三、夏四月己巳，葬齐僖公"
            },
            {
              "type": "原文",
              "content": "四、五月，郑伯突出奔蔡。"
            },
            {
              "type": "原文",
              "content": "突何以名？夺正也。"
            },
            {
              "type": "原文",
              "content": "五、郑世子忽复归于郑。"
            },
            {
              "type": "原文",
              "content": "其称世子何？复正也。曷为或言归？或言复归？复归者，出恶，归无恶；复入者，出无恶，入有恶。入者，出入恶。归者，出入无恶。"
            },
            {
              "type": "原文",
              "content": "六、许叔入于许。"
            },
            {
              "type": "原文",
              "content": "七、公会齐侯于鄗。"
            },
            {
              "type": "原文",
              "content": "八、邾娄人、牟人、葛人来朝。"
            },
            {
              "type": "原文",
              "content": "皆何以称人？夷狄之也。"
            },
            {
              "type": "原文",
              "content": "九、秋九月，郑伯突入于栎。"
            },
            {
              "type": "原文",
              "content": "栎者何？郑之邑。曷为不言入于郑？末言尔。曷为末言尔？祭仲亡矣。然则曷为不言忽之出奔？言忽为君之微也。祭仲存则存矣，祭仲亡则亡矣！"
            },
            {
              "type": "原文",
              "content": "十、冬十有一月，公会齐侯、宋公、卫侯、陈侯于侈，伐郑。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4FEA11DA83BCFE854E.aspx",
          "paragraphs": [
            {
              "type": "原文",
              "content": "一、十有六年，春正月，公会宋公、蔡侯、卫侯于曹。"
            },
            {
              "type": "原文",
              "content": "二、夏四月，公会宋公、卫侯、陈侯、蔡侯伐郑。"
            },
            {
              "type": "原文",
              "content": "三、秋七月，公至自伐郑。"
            },
            {
              "type": "原文",
              "content": "四、冬，城向。"
            },
            {
              "type": "原文",
              "content": "五、十有一月，卫侯朔出奔齐。"
            },
            {
              "type": "原文",
              "content": "卫侯朔何以名？绝。曷为绝之？得罪于天子也。其得罪于天子，奈何？见使守卫朔，而不能使卫小众，越在岱阴齐。属负兹，舍不即罪尔。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4F11C81672B4EC6A29.aspx",
          "paragraphs": [
            {
              "type": "原文",
              "content": "一、十有七年，春正月丙辰，公会齐侯、纪侯盟于黄。"
            },
            {
              "type": "原文",
              "content": "二、二月丙午，公及邾娄仪父盟于趡。"
            },
            {
              "type": "原文",
              "content": "三、五月丙午，及齐师战于奚。"
            },
            {
              "type": "原文",
              "content": "四、六月丁丑，蔡侯封人卒。"
            },
            {
              "type": "原文",
              "content": "五、秋八月，蔡季自陈归于蔡。"
            },
            {
              "type": "原文",
              "content": "六、癸巳，葬蔡桓侯。"
            },
            {
              "type": "原文",
              "content": "七、及宋人、卫人伐邾娄。"
            },
            {
              "type": "原文",
              "content": "八、冬十月朔，日有食之。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F0147AD7BE4792F2F.aspx",
          "paragraphs": [
            {
              "type": "原文",
              "content": "一、十有八年，春王正月，公会齐侯于泺。公与夫人姜氏遂如齐。"
            },
            {
              "type": "原文",
              "content": "公何以不言及夫人？夫人外也。夫人外者何？内辞也，其实夫人外公也。"
            },
            {
              "type": "原文",
              "content": "二、夏四月丙子，公薨于齐。丁酉，公之丧至自齐。"
            },
            {
              "type": "原文",
              "content": "三、秋七月。"
            },
            {
              "type": "原文",
              "content": "四、冬，十有二月己丑，葬我君桓公。"
            },
            {
              "type": "原文",
              "content": "贼未讨，何以书葬？雠在外也。雠在外则何以书葬？君子辞也。"
            }
          ]
        }
      ]
    },
    {
      "title": "庄公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4F1F940E9A1602E22A.aspx",
          "paragraphs": [
            {
              "type": "原文",
              "content": "一、元年，春王正月。"
            },
            {
              "type": "原文",
              "content": "公何以不言即位？春秋君弒，子不言即位。君弒则子何以不言即位？隐之也。孰隐？隐子也。"
            },
            {
              "type": "原文",
              "content": "二、三月，夫人孙于齐。"
            },
            {
              "type": "原文",
              "content": "孙者何？孙犹孙也。内讳奔谓之孙。夫人固在齐矣，其言孙于齐何？念母也。正月以存君，念母以首事。夫人何以不称姜氏？贬。曷为贬？与弒公也。其与弒公奈何？夫人谮公于齐侯：“公曰：同非吾子，齐侯之子也。”齐侯怒，与之饮酒。于其出焉，使公子彭生送之。于其乘焉，搚干而杀之。念母者，所善也，则曷为于其念母焉贬？不与念母也。"
            },
            {
              "type": "原文",
              "content": "三、夏，单伯逆王姬。"
            },
            {
              "type": "原文",
              "content": "单伯者何？吾大夫之命乎天子者也。何以不称使？天子召而使之也。逆之者何？使我主之也。曷为使我主之？天子嫁女乎诸侯，必使诸侯同姓者主之。诸侯嫁女于大夫，必使大夫同姓者主之。"
            },
            {
              "type": "原文",
              "content": "四、秋，筑王姬之馆于外。"
            },
            {
              "type": "原文",
              "content": "何以书？讥。何讥尔？筑之礼也，于外非礼也。于外何以非礼？筑于外非礼也。其筑之何以礼？主王姬者必为之改筑。主王姬者则曷为必为之改筑？于路寝则不可，小寝则嫌。羣公子之舍则以卑矣。其道必为之改筑者也。"
            },
            {
              "type": "原文",
              "content": "五、冬十月乙亥，陈侯林卒。"
            },
            {
              "type": "原文",
              "content": "六、王使荣叔来锡桓公命。"
            },
            {
              "type": "原文",
              "content": "锡者何？赐也。命者何？加我服也。其言桓公何？追命也。"
            },
            {
              "type": "原文",
              "content": "七、王姬归于齐。"
            },
            {
              "type": "原文",
              "content": "何以书？我主之也。"
            },
            {
              "type": "原文",
              "content": "八、齐师迁纪郱、鄑、郚。"
            },
            {
              "type": "原文",
              "content": "迁之者何？取之也。取之则曷为不言取之也？为襄公讳也。外取邑不书，此何以书？大之也。何大尔？自是始灭也。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4F19DA68E8DFF39506.aspx",
          "paragraphs": [
            {
              "type": "原文",
              "content": "一、二年，春王二月，葬陈庄公。"
            },
            {
              "type": "原文",
              "content": "二、夏，公子庆父帅师伐于余丘。"
            },
            {
              "type": "原文",
              "content": "于余丘者何？邾娄之邑也。曷为不系乎邾娄？国之也。曷为国之？君存焉尔。"
            },
            {
              "type": "原文",
              "content": "三、秋七月，齐王姬卒。"
            },
            {
              "type": "原文",
              "content": "外夫人不卒，此何以卒？录焉尔。曷为录焉尔？我主之也。"
            },
            {
              "type": "原文",
              "content": "四、冬，十有二月，夫人姜氏会齐侯于郜。"
            },
            {
              "type": "原文",
              "content": "五、乙酉，宋公冯卒。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F19115CAC688760A6.aspx",
          "paragraphs": [
            {
              "type": "原文",
              "content": "一、三年，春王正月，溺会齐师伐卫。"
            },
            {
              "type": "原文",
              "content": "溺者何？吾大夫之未命者也。"
            },
            {
              "type": "原文",
              "content": "二、夏四月，葬宋庄公。"
            },
            {
              "type": "原文",
              "content": "三、五月，葬桓王。"
            },
            {
              "type": "原文",
              "content": "此未有言崩者，何以书葬？盖改葬也。"
            },
            {
              "type": "原文",
              "content": "四、秋，纪季以酅入于齐。"
            },
            {
              "type": "原文",
              "content": "纪季者何？纪侯之弟也。何以不名？贤也。何贤乎纪季？服罪也。其服罪奈何？鲁子曰：“请后五庙以存姑姊妹。”"
            },
            {
              "type": "原文",
              "content": "五、冬，公次于郎。"
            },
            {
              "type": "原文",
              "content": "其言公次于郎何？刺欲救纪而后不能也。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4FCFA989A7EE5B566B.aspx",
          "paragraphs": [
            {
              "type": "原文",
              "content": "一、四年，春王二月，夫人姜氏飨齐侯于祝丘。"
            },
            {
              "type": "原文",
              "content": "二、三月，纪伯姬卒。"
            },
            {
              "type": "原文",
              "content": "三、夏，齐侯、陈侯、郑伯遇于垂。"
            },
            {
              "type": "原文",
              "content": "四、纪侯大去其国。"
            },
            {
              "type": "原文",
              "content": "大去者何？灭也。孰灭之？齐灭之。曷为不言齐灭之？为襄公讳也。春秋为贤讳。何贤乎襄公？复雠也。何雠尔？远祖也。哀公亨乎周，纪侯谮之。以襄公之为于此焉者，事祖祢之心尽矣。尽者何？襄公将复雠乎纪，卜之曰：“师丧分焉。寡人死之，不为不吉也。”远祖者几世乎？九世矣。九世犹可以复雠乎？虽百世可也。家亦可乎？曰：不可。国何以可？国君一体也；先君之耻犹今君之耻也，今君之耻犹先君之耻也。国君何以为一体？国君以国为体，诸侯世，故国君为一体也。今纪无罪，此非怒与？曰：非也。古者有明天子，则纪侯必诛，必无纪者。纪侯之不诛，至今有纪者，犹无明天子也。古者诸侯必有会聚之事，相朝聘之道，号辞必称先君以相接，然则齐、纪无说焉，不可以并立乎天下。故将去纪侯者，不得不去纪也。有明天子，则襄公得为若行乎？曰：不得也。不得则襄公曷为为之？上无天子，下无方伯，缘恩疾者可也。"
            },
            {
              "type": "原文",
              "content": "五、六月乙丑，齐侯葬纪伯姬。"
            },
            {
              "type": "原文",
              "content": "外夫人不书葬，此何以书？隐之也。何隐尔？其国亡矣，徒葬于齐尔。此复雠也，曷为葬之？灭其可灭，葬其可葬。此其为可葬奈何？复雠者非将杀之，逐之也。以为虽遇纪侯之殡，亦将葬之也。"
            },
            {
              "type": "原文",
              "content": "六、秋七月。"
            },
            {
              "type": "原文",
              "content": "七、冬，公及齐人狩于郜。"
            },
            {
              "type": "原文",
              "content": "公曷为与微者狩？齐侯也。齐侯则其称人何？讳与雠狩也。前此者有事矣，后此者有事矣，则曷为读于此焉讥？于雠者将壹讥而已，故择其重者而讥焉，莫重乎其与雠狩也。于雠者则曷为将壹讥而已？雠者无时，焉可与通；通则为大讥，不可胜讥，故将壹讥而已，其余从同同。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F913E1876DD973A9B.aspx",
          "paragraphs": [
            {
              "type": "原文",
              "content": "一、五年，春王正月。"
            },
            {
              "type": "原文",
              "content": "二、夏，夫人姜氏如齐师。"
            },
            {
              "type": "原文",
              "content": "三、秋，倪黎来来朝。"
            },
            {
              "type": "原文",
              "content": "倪者何？小邾娄也。小邾娄则曷为谓之倪？未能以其名通也。黎来者何？名也。其名何？微国也。"
            },
            {
              "type": "原文",
              "content": "四、冬，公会齐人、宋人、陈人、蔡人伐卫。"
            },
            {
              "type": "原文",
              "content": "此伐卫何？纳朔也。曷为不言纳卫侯朔？辟王也。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F6CCA9499DABDD083.aspx",
          "paragraphs": [
            {
              "type": "原文",
              "content": "一、六年，春王三月，王人子突救卫。"
            },
            {
              "type": "原文",
              "content": "王人者何？微者也。子突者何？贵也。贵则其称人何？系诸人也。曷为系诸人？王人耳。"
            },
            {
              "type": "原文",
              "content": "二、夏六月，卫侯朔入于卫。"
            },
            {
              "type": "原文",
              "content": "卫侯朔何以名？绝。曷为绝之？犯命也。其言入何？篡辞也。"
            },
            {
              "type": "原文",
              "content": "三、秋，公至自伐卫。"
            },
            {
              "type": "原文",
              "content": "曷为或言致会？或言致伐？得意致会，不得意致伐。卫侯朔入于卫，何以致伐？不敢胜天子也。"
            },
            {
              "type": "原文",
              "content": "四、螟。"
            },
            {
              "type": "原文",
              "content": "五、冬，齐人来归卫宝。"
            },
            {
              "type": "原文",
              "content": "此卫宝也，则齐人曷为来归之？卫人归之也。卫人归之，则其称齐人何？让乎我也。其让乎我奈何？齐侯曰：“此非寡人之力，鲁侯之力也。”"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F6DD156C7D464A41A.aspx",
          "paragraphs": [
            {
              "type": "原文",
              "content": "一、七年，春，夫人姜氏会齐侯于防。"
            },
            {
              "type": "原文",
              "content": "二、夏四月辛卯夜，恒星不见，夜中星霣如雨。"
            },
            {
              "type": "原文",
              "content": "恒星者何？列星也。列星不见，则何以知？夜之中星反也。如雨者何？如雨者非雨也。非雨则曷为谓之如雨？不修春秋曰：“雨星不及地尺而复。”君子修之曰：“星霣如雨。”何以书？记异也。"
            },
            {
              "type": "原文",
              "content": "三、秋，大水。"
            },
            {
              "type": "原文",
              "content": "四、无麦、苗。"
            },
            {
              "type": "原文",
              "content": "无苗，则曷为先言无麦，而后言无苗？一灾不书，待无麦然后书无苗。何以书？记灾也。"
            },
            {
              "type": "原文",
              "content": "五、冬，夫人姜氏会齐侯于谷。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F9F24BA80B077C937.aspx",
          "paragraphs": [
            {
              "type": "原文",
              "content": "一、八年，春王正月，师次于郎，以俟陈人、蔡人。甲午，祠兵。"
            },
            {
              "type": "原文",
              "content": "次不言俟，此其言俟何？托不得已也。祠兵者何？出曰祠兵，入曰振旅，其礼一也，皆习战也。何言乎祠兵？为久也。曷为为久？吾将以甲午之日，然后祠兵于是。"
            },
            {
              "type": "原文",
              "content": "二、夏，师及齐师围成，成降于齐师。"
            },
            {
              "type": "原文",
              "content": "成者何？盛也。盛则曷为谓之成？讳灭同姓也。曷为不言降吾师？辟之也。"
            },
            {
              "type": "原文",
              "content": "三、秋，师还。"
            },
            {
              "type": "原文",
              "content": "还者何？善辞也。此灭同姓何善尔？病之也，曰：师病矣。曷为病之？非师之罪也。"
            },
            {
              "type": "原文",
              "content": "四、冬十有一月癸未，齐无知弒其君诸儿。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F7190BF2547E0BCCD.aspx",
          "paragraphs": [
            {
              "type": "原文",
              "content": "一、九年，春，齐人杀无知。"
            },
            {
              "type": "原文",
              "content": "二、公及齐大夫盟于暨。"
            },
            {
              "type": "原文",
              "content": "公曷为与大夫盟？齐无君也。然则何以不名？其讳与大夫盟也，使若众然。"
            },
            {
              "type": "原文",
              "content": "三、夏，公伐齐纳纠。齐小白入于齐。"
            },
            {
              "type": "原文",
              "content": "纳者何？入辞也。其言伐之何？伐而言纳者，犹不能纳也。纠者何？公子纠也。何以不称公子？君前臣名也。齐小白入于齐。曷为以国氏？当国也。其言入何？篡辞也。"
            },
            {
              "type": "原文",
              "content": "四、秋，七月丁酉，葬齐襄公。"
            },
            {
              "type": "原文",
              "content": "五、八月庚申，及齐师战于干时，我师败绩。"
            },
            {
              "type": "原文",
              "content": "内不言败，此其言败何？伐败也。曷为伐败？复雠也。此复雠乎大国，曷为使微者？公也。公则曷为不言公？不与公复雠也。曷为不与公复雠？复雠者在下也。"
            },
            {
              "type": "原文",
              "content": "六、九月，齐人取子纠杀之。"
            },
            {
              "type": "原文",
              "content": "其取之何？内辞也；胁我，使我杀之也。其称子纠何？贵也。其贵奈何？宜为君者也。"
            },
            {
              "type": "原文",
              "content": "七、冬，浚洙。"
            },
            {
              "type": "原文",
              "content": "洙者何？水也。浚之者何？深之也。曷为深之？畏齐也。曷为畏齐也？辞杀子纠也。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FB0852C338B74615C.aspx",
          "paragraphs": [
            {
              "type": "原文",
              "content": "一、十年，春王正月，公败齐师于长勺。"
            },
            {
              "type": "原文",
              "content": "二、二月，公侵宋。"
            },
            {
              "type": "原文",
              "content": "曷为或言侵？或言伐？觕者曰侵，精者曰伐。战不言伐，围不言战，入不言围，灭不言入，书其重者也。"
            },
            {
              "type": "原文",
              "content": "三、三月，宋人迁宿。"
            },
            {
              "type": "原文",
              "content": "迁之者何？不通也，以地迁之也。子沈子曰：“不通者，盖因而臣之也。”"
            },
            {
              "type": "原文",
              "content": "四、夏六月，齐师、宋师次于郎，公败宋师乘丘。"
            },
            {
              "type": "原文",
              "content": "其言次于郎何？伐也。伐则其言次何？齐与伐而不与战，故言伐也。我能败之，故言次也。"
            },
            {
              "type": "原文",
              "content": "五、秋九月，荆败蔡师于莘，以蔡侯献舞归。"
            },
            {
              "type": "原文",
              "content": "荆者何？州名也。州不若国，国不若氏，氏不若人，人不若名，名不若字，字不若子。蔡侯献舞何以名？绝。曷为绝之？获也。曷为不言其获？不与夷狄之获中国也。"
            },
            {
              "type": "原文",
              "content": "六、冬十月，齐师灭谭，谭子奔莒。"
            },
            {
              "type": "原文",
              "content": "何以不言出？国以灭矣，无所出也。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FB615C3D04BE45389.aspx",
          "paragraphs": [
            {
              "type": "原文",
              "content": "一、十有一年，春王正月。"
            },
            {
              "type": "原文",
              "content": "二、夏五月戊寅，公败宋师于鄑。"
            },
            {
              "type": "原文",
              "content": "三、秋，宋大水。"
            },
            {
              "type": "原文",
              "content": "何以书？记灾也。外灾不书，此何以书？及我也。"
            },
            {
              "type": "原文",
              "content": "四、冬，王姬归于齐。"
            },
            {
              "type": "原文",
              "content": "何以书？过我也。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F03F8B4B11A36E3E4.aspx",
          "paragraphs": [
            {
              "type": "原文",
              "content": "一、十有二年，春王三月，纪叔姬归于酅。"
            },
            {
              "type": "原文",
              "content": "其言归于酅何？隐之也。何隐尔？其国亡矣，徒归于叔尔也。"
            },
            {
              "type": "原文",
              "content": "二、夏，四月。"
            },
            {
              "type": "原文",
              "content": "三、秋八月甲午，宋万弒其君接及其大夫仇牧。"
            },
            {
              "type": "原文",
              "content": "及者何？累也。弒君多矣，舍此无累者乎？孔父、荀息皆累也。舍孔父、荀息无累者乎？曰：有。有则此何以书？贤也。何贤乎仇牧？仇牧可谓不畏强御矣！其不畏强御奈何？万尝与庄公战，获乎庄公。庄公归，散舍诸宫中，数月然后归之。归反为大夫于宋。与闵公博，妇人皆在侧。万曰：“甚矣，鲁侯之淑，鲁侯之美也！天下诸侯宜为君者，唯鲁侯尔！”闵公矜此妇人，妒其言，顾曰：“此虏也！尔虏焉故，鲁侯之美恶乎至？”万怒，搏闵公，绝其脰。仇牧闻君弒，趋而至，遇之于门，手剑而叱之。万臂摋仇牧，碎其首，齿着乎门阖。仇牧可谓不畏强御矣！"
            },
            {
              "type": "原文",
              "content": "四、冬十月，宋万出奔陈。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F6D85969A8C6158E4.aspx",
          "paragraphs": [
            {
              "type": "原文",
              "content": "一、十有三年，春，齐侯、宋人、陈人、蔡人、邾娄人会于北杏。"
            },
            {
              "type": "原文",
              "content": "二、夏六月，齐人灭遂。"
            },
            {
              "type": "原文",
              "content": "三、秋七月。"
            },
            {
              "type": "原文",
              "content": "四、冬，公会齐侯盟于柯。"
            },
            {
              "type": "原文",
              "content": "何以不日？易也。其易奈何？桓之盟不日，其会不致，信之也。其不日何以始乎此？庄公将会乎桓，曹子进曰：“君之意何如？”庄公曰：“寡人之生则不若死矣。”曹子曰：“然则君请当其君，臣请当其臣。”庄公曰：“诺。”于是会乎桓。庄公升坛，曹子手剑而从之。管子进曰：“君何求乎？”曹子曰：“城坏压竟，君不图与？”管子曰：“然则君将何求？”曹子曰：“愿请汶阳之田。”管子顾曰：“君许诺。”桓公曰：“诺。”曹子请盟，桓公下与之盟。已盟，曹子摽剑而去之。要盟可犯，而桓公不欺；曹子可雠，而桓公不怨。桓公之信着乎天下，自柯之盟始焉。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4F12E80004458F79D5.aspx",
          "paragraphs": [
            {
              "type": "原文",
              "content": "一、十有四年，春，齐人、陈人、曹人伐宋。"
            },
            {
              "type": "原文",
              "content": "二、夏，单伯会伐宋。"
            },
            {
              "type": "原文",
              "content": "其言会伐宋何？后会也。"
            },
            {
              "type": "原文",
              "content": "三、秋七月，荆入蔡。"
            },
            {
              "type": "原文",
              "content": "四、冬，单伯会齐侯、宋公、卫侯、郑伯于鄄。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F94CBB59583DE77F0.aspx",
          "paragraphs": [
            {
              "type": "原文",
              "content": "一、十有五年，春，齐侯、宋公、陈侯、卫侯、郑伯会于鄄。"
            },
            {
              "type": "原文",
              "content": "二、夏，夫人姜氏如齐。"
            },
            {
              "type": "原文",
              "content": "三、秋，宋人、齐人、邾娄人伐儿。"
            },
            {
              "type": "原文",
              "content": "四、郑人侵宋。"
            },
            {
              "type": "原文",
              "content": "五、冬十月。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4F5C3C61FE88E6817C.aspx",
          "paragraphs": [
            {
              "type": "原文",
              "content": "一、十有六年，春王正月。"
            },
            {
              "type": "原文",
              "content": "二、夏，宋人、齐人、卫人伐郑。"
            },
            {
              "type": "原文",
              "content": "三、冬十有二月，公会齐侯、宋公、陈侯、卫侯、郑伯、许男、曹伯、滑伯、滕子，同盟于幽。"
            },
            {
              "type": "原文",
              "content": "同盟者何？同欲也。"
            },
            {
              "type": "原文",
              "content": "四、邾娄子克卒。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4F4B46EE285ABFC839.aspx",
          "paragraphs": [
            {
              "type": "原文",
              "content": "一、十有七年，春，齐人执郑瞻。"
            },
            {
              "type": "原文",
              "content": "郑瞻者何？郑之微者也。此郑之微者，何言乎齐人执之？书甚佞也。"
            },
            {
              "type": "原文",
              "content": "二、夏，齐人瀸于遂。"
            },
            {
              "type": "原文",
              "content": "瀸者何？瀸积也，众杀戍者也。"
            },
            {
              "type": "原文",
              "content": "三、秋，郑瞻自齐逃来。"
            },
            {
              "type": "原文",
              "content": "何以书？书甚佞也。曰：“佞人来矣，佞人来矣。”"
            },
            {
              "type": "原文",
              "content": "四、冬，多糜。"
            },
            {
              "type": "原文",
              "content": "何以书？记异也。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4FC664827C7831E4D2.aspx",
          "paragraphs": [
            {
              "type": "原文",
              "content": "一、十有八年，春王三月，日有食之。"
            },
            {
              "type": "原文",
              "content": "二、夏，公追戎于济西。"
            },
            {
              "type": "原文",
              "content": "此未有言伐者，其言追何？大其为中国追也。此未有伐中国者，则其言为中国追何？大其未至而豫御之也。其言于济西何？大之也。"
            },
            {
              "type": "原文",
              "content": "三、秋有蜮。"
            },
            {
              "type": "原文",
              "content": "何以书？记异也。"
            },
            {
              "type": "原文",
              "content": "四、冬十月。"
            }
          ]
        },
        {
          "title": "十九年",
          "source": "https://so.gushiwen.cn/guwen/bookv_46653FD803893E4FDB6868DA411A61C7.aspx",
          "paragraphs": [
            {
              "type": "原文",
              "content": "一、十有九年，春，王正月。"
            },
            {
              "type": "原文",
              "content": "二、夏四月。"
            },
            {
              "type": "原文",
              "content": "三、秋，公子结媵陈人之妇于鄄，遂及齐侯、宋公盟。"
            },
            {
              "type": "原文",
              "content": "媵者何？诸侯娶一国，则贰国往媵之，以侄娣从。侄者何？兄之子也。娣者何？女弟也。诸侯壹聘九女，诸侯不再娶。媵不书，此何以书？为其有遂事书。大夫无遂事，此其言遂何？聘礼，大夫受命不受辞，出竟有可以安社稷利国家者，则专之可也。"
            },
            {
              "type": "原文",
              "content": "四、夫人姜氏如莒。"
            },
            {
              "type": "原文",
              "content": "五、冬，齐人、宋人、陈人伐我西鄙。"
            }
          ]
        },
        {
          "title": "二十年",
          "source": "https://so.gushiwen.cn/guwen/bookv_46653FD803893E4F5B790952942E5821.aspx",
          "paragraphs": [
            {
              "type": "原文",
              "content": "一、二十年，春王二月，夫人姜氏如莒。"
            },
            {
              "type": "原文",
              "content": "二、夏，齐大灾。"
            },
            {
              "type": "原文",
              "content": "大灾者何？大瘠也。大瘠者何？？<疒列>也。何以书？记灾也。外灾不书，此何以书？及我也。"
            },
            {
              "type": "原文",
              "content": "三、秋七月。"
            },
            {
              "type": "原文",
              "content": "四、冬，齐人伐戎。"
            }
          ]
        },
        {
          "title": "二十一年",
          "source": "https://so.gushiwen.cn/guwen/bookv_46653FD803893E4FCF577201E8887FCB.aspx",
          "paragraphs": [
            {
              "type": "原文",
              "content": "一、二十有一年，春王正月。"
            },
            {
              "type": "原文",
              "content": "二、夏五月，辛酉，郑伯突卒。"
            },
            {
              "type": "原文",
              "content": "三、秋七月戊戌，夫人姜氏薨。"
            },
            {
              "type": "原文",
              "content": "四、冬十有二月，葬郑厉公。"
            }
          ]
        },
        {
          "title": "二十二年",
          "source": "https://so.gushiwen.cn/guwen/bookv_46653FD803893E4F965CC6B3BCF2A4CD.aspx",
          "paragraphs": [
            {
              "type": "原文",
              "content": "一、二十有二年，春王正月，肆大省。"
            },
            {
              "type": "原文",
              "content": "肆者何？跌也。大省者何？灾省也。肆大省何以书？讥。何讥尔？讥始忌省也。"
            },
            {
              "type": "原文",
              "content": "二、癸丑，葬我小君文姜。"
            },
            {
              "type": "原文",
              "content": "文姜者何？庄公之母也。"
            },
            {
              "type": "原文",
              "content": "三、陈人杀其公子御寇"
            },
            {
              "type": "原文",
              "content": "四、秋七月丙申，及齐高傒盟于防。"
            },
            {
              "type": "原文",
              "content": "齐高傒者何？贵大夫也。曷为就吾微者而盟？公也。公则曷为不言公？讳与大夫盟也。"
            },
            {
              "type": "原文",
              "content": "五、冬，公如齐纳币。"
            },
            {
              "type": "原文",
              "content": "纳币不书，此何以书？讥。何讥尔？亲纳币，非礼也。"
            }
          ]
        },
        {
          "title": "二十三年",
          "source": "https://so.gushiwen.cn/guwen/bookv_46653FD803893E4F664740BD3CFFCDF1.aspx",
          "paragraphs": [
            {
              "type": "原文",
              "content": "一、二十有三年，春，公至自齐。"
            },
            {
              "type": "原文",
              "content": "桓公之盟不日，其会不致，信之也。此之桓国何以致？危之也。何危尔？公一陈佗也。"
            },
            {
              "type": "原文",
              "content": "二、祭叔来聘。"
            },
            {
              "type": "原文",
              "content": "三、夏，公如齐观社。公至自齐。"
            },
            {
              "type": "原文",
              "content": "何以书？讥。何讥尔？诸侯越竟观社，非礼也。"
            },
            {
              "type": "原文",
              "content": "四、荆人来聘。"
            },
            {
              "type": "原文",
              "content": "荆人何以称人？始能聘也。"
            },
            {
              "type": "原文",
              "content": "五、公及齐侯遇于谷。"
            },
            {
              "type": "原文",
              "content": "六、萧叔朝公。"
            },
            {
              "type": "原文",
              "content": "其言朝公何？公在外也。"
            },
            {
              "type": "原文",
              "content": "七、秋，丹桓宫楹。"
            },
            {
              "type": "原文",
              "content": "何以书？讥。何讥尔？丹桓宫楹，非礼也。"
            },
            {
              "type": "原文",
              "content": "八、冬，十有一月，曹伯射姑卒。"
            },
            {
              "type": "原文",
              "content": "九、十有二月甲寅，公会齐侯盟于扈。"
            },
            {
              "type": "原文",
              "content": "桓之盟不日，此何以日？危之也。何危尔？我贰也。鲁子曰：“我贰者，非彼然，我然也。”"
            }
          ]
        },
        {
          "title": "二十四年",
          "source": "https://so.gushiwen.cn/guwen/bookv_46653FD803893E4F4E0D725D29FE7B3E.aspx",
          "paragraphs": [
            {
              "type": "原文",
              "content": "一、二十有四年，春王三月，刻桓宫桷。"
            },
            {
              "type": "原文",
              "content": "何以书？讥。何讥尔？刻桓宫桷，非礼也。"
            },
            {
              "type": "原文",
              "content": "二、葬，曹庄公。"
            },
            {
              "type": "原文",
              "content": "三、夏，公如齐逆女。"
            },
            {
              "type": "原文",
              "content": "何以书？亲迎礼也。"
            },
            {
              "type": "原文",
              "content": "四、秋，公至自齐。八月丁丑，夫人姜氏入。戊寅，大夫、宗妇觌用币。"
            },
            {
              "type": "原文",
              "content": "其言入何？难也。其言日何？难也。其难奈何？夫人不偻不可使入；与公有所约，然后入。宗妇者何？大夫之妻也。觌者何？见也。用者何？用者不宜用也。见用币，非礼也。然则曷用？枣栗云乎！暇修云乎！"
            },
            {
              "type": "原文",
              "content": "五、大水。"
            },
            {
              "type": "原文",
              "content": "六、冬，戎侵曹，曹羁出奔陈。"
            },
            {
              "type": "原文",
              "content": "曹羁者何？曹大夫也。曹无大夫，此何以书？贤也。何贤乎曹羁？戎将侵曹，曹羁谏曰：“戎众以无义，君请勿自敌也。”曹伯曰：“不可。”三谏，不从，遂去之，故君子以为得君臣之义也。"
            },
            {
              "type": "原文",
              "content": "七、赤归于曹郭公。"
            },
            {
              "type": "原文",
              "content": "赤者何？曹无赤者，盖郭公也。郭公者何？失地之君也。"
            }
          ]
        },
        {
          "title": "二十五年",
          "source": "https://so.gushiwen.cn/guwen/bookv_46653FD803893E4F378D4B1F44A11F45.aspx",
          "paragraphs": [
            {
              "type": "原文",
              "content": "一、二十有五年，春，陈侯使女叔来聘。"
            },
            {
              "type": "原文",
              "content": "二、夏五月癸丑，卫侯朔卒。"
            },
            {
              "type": "原文",
              "content": "三、六月辛未朔，日有食之，鼓用牲于社。"
            },
            {
              "type": "原文",
              "content": "日食则曷为鼓用牲于社？求乎阴之道也，以朱丝营社，或曰胁之，或曰为闇，恐人犯之，故营之。"
            },
            {
              "type": "原文",
              "content": "四、伯姬归于杞。"
            },
            {
              "type": "原文",
              "content": "五、秋，大水，鼓用牲于社于门。"
            },
            {
              "type": "原文",
              "content": "其言于社于门何？于社，礼也；于门，非礼也。"
            },
            {
              "type": "原文",
              "content": "六、冬，公子友如陈。"
            }
          ]
        },
        {
          "title": "二十六年",
          "source": "https://so.gushiwen.cn/guwen/bookv_46653FD803893E4F7ECBE27B8DE2C5E5.aspx",
          "paragraphs": [
            {
              "type": "原文",
              "content": "一、二十有六年，公伐戎。"
            },
            {
              "type": "原文",
              "content": "二、夏，公至自伐戎。"
            },
            {
              "type": "原文",
              "content": "三、曹杀其大夫。"
            },
            {
              "type": "原文",
              "content": "何以不名？众也。曷为众杀之？不死于曹君者也。君死乎位曰灭，曷为不言其灭？为曹羁讳也。此盖战也，何以不言战？为曹羁讳也。"
            },
            {
              "type": "原文",
              "content": "四、秋，公会宋人、齐人伐徐。"
            },
            {
              "type": "原文",
              "content": "五、冬十有二月癸亥朔，日有食之。"
            }
          ]
        },
        {
          "title": "二十七年",
          "source": "https://so.gushiwen.cn/guwen/bookv_46653FD803893E4FEFC9CA910AB5C5EB.aspx",
          "paragraphs": [
            {
              "type": "原文",
              "content": "一、二十有七年，春，公会杞伯姬于洮。"
            },
            {
              "type": "原文",
              "content": "二、夏六月，公会齐侯、宋公、陈侯、郑伯，同盟于幽。"
            },
            {
              "type": "原文",
              "content": "三、秋，公子友如陈葬原仲。"
            },
            {
              "type": "原文",
              "content": "原仲者何？陈大夫也。大夫不书葬，此何以书？通乎季子之私行也。何通乎季子之私行？辟内难也。君子辟内难而不辟外难。内难者何？公子庆父、公子牙、公子友皆庄公之母弟也。公子庆父、公子牙通乎夫人，以胁公，季子起而治之，则不得与于国政，坐而视之则亲亲。因不忍见也，故于是复请至于陈，而葬原仲也。"
            },
            {
              "type": "原文",
              "content": "四、冬，杞伯姬来。"
            },
            {
              "type": "原文",
              "content": "其言来何？直来曰来，大归曰来归。"
            },
            {
              "type": "原文",
              "content": "五、莒庆来逆叔姬。"
            },
            {
              "type": "原文",
              "content": "莒庆者何？莒大夫也。莒无大夫，此何以书？讥。何讥尔？大夫越竟逆女，非礼也。"
            },
            {
              "type": "原文",
              "content": "六、杞伯来朝。"
            },
            {
              "type": "原文",
              "content": "七、公会齐侯于城濮。"
            }
          ]
        },
        {
          "title": "二十八年",
          "source": "https://so.gushiwen.cn/guwen/bookv_46653FD803893E4F937FA9B3CE1E3F23.aspx",
          "paragraphs": [
            {
              "type": "原文",
              "content": "一、二十有八年，春王三月，甲寅，齐人伐卫，卫人及齐人战，卫人败绩。"
            },
            {
              "type": "原文",
              "content": "伐不日，此何以日？至之日也。战不言伐，此其言伐何？至之日也。春秋伐者为客，伐者为主，故使卫主之也。曷为使卫主之？卫未有罪尔。败者称师，卫何以不称师？未得乎师也。"
            },
            {
              "type": "原文",
              "content": "二、夏四月丁未，邾娄子琐卒。"
            },
            {
              "type": "原文",
              "content": "三、秋，荆伐郑，公会齐人、宋人、邾娄人救郑。"
            },
            {
              "type": "原文",
              "content": "四、冬，筑微。大无麦禾。"
            },
            {
              "type": "原文",
              "content": "冬既见无麦禾矣，曷为先言筑微而后言无麦禾？讳，以凶年造邑也。"
            },
            {
              "type": "原文",
              "content": "五、臧孙辰告籴于齐。"
            },
            {
              "type": "原文",
              "content": "告籴者何？请籴也。何以不称使？以为臧孙辰之私行也。曷为以为臧孙辰之私行？君子之为国也，必有三年之委。一年不熟，告籴，讥也。"
            }
          ]
        },
        {
          "title": "二十九年",
          "source": "https://so.gushiwen.cn/guwen/bookv_46653FD803893E4F8EAB4276CCC0069F.aspx",
          "paragraphs": [
            {
              "type": "原文",
              "content": "一、二十有九年，春，新延厩。"
            },
            {
              "type": "原文",
              "content": "新延厩者何？修旧也。修旧不书，此何以书？讥。何讥尔？凶年不修。"
            },
            {
              "type": "原文",
              "content": "二、夏，郑人侵许。"
            },
            {
              "type": "原文",
              "content": "三、秋，有蜚。"
            },
            {
              "type": "原文",
              "content": "何以书？记异也。"
            },
            {
              "type": "原文",
              "content": "四、冬十有二月，纪叔姬卒。"
            },
            {
              "type": "原文",
              "content": "五、城诸及防。"
            }
          ]
        },
        {
          "title": "三十年",
          "source": "https://so.gushiwen.cn/guwen/bookv_46653FD803893E4F2B0C6EF3E1301B5D.aspx",
          "paragraphs": [
            {
              "type": "原文",
              "content": "一、三十年，春王正月。"
            },
            {
              "type": "原文",
              "content": "二、夏，师次于成。"
            },
            {
              "type": "原文",
              "content": "三、秋七月，齐人降鄣。"
            },
            {
              "type": "原文",
              "content": "鄣者何？纪之遗邑也。降之者何？取之也。取之则曷为不言取之？为桓公讳也。外取邑不书，此何以书？尽也。"
            },
            {
              "type": "原文",
              "content": "四、八月癸亥，葬纪叔姬。"
            },
            {
              "type": "原文",
              "content": "外夫人不书葬，此何以书？隐之也。何隐尔？其国亡矣，徒葬乎叔尔。"
            },
            {
              "type": "原文",
              "content": "五、九月庚午朔，日有食之，鼓用牲于社。"
            },
            {
              "type": "原文",
              "content": "六、冬，公及齐侯遇于鲁济。"
            },
            {
              "type": "原文",
              "content": "七、齐人伐山戎。"
            },
            {
              "type": "原文",
              "content": "此齐侯也，其称人何？贬。曷为贬？子司马子曰：“盖以操之为已蹙矣！”此盖战也，何以不言战？春秋敌者言战，桓公之与戎狄，驱之尔。"
            }
          ]
        },
        {
          "title": "三十一年",
          "source": "https://so.gushiwen.cn/guwen/bookv_46653FD803893E4F8DDAADE6D55DBF23.aspx",
          "paragraphs": [
            {
              "type": "原文",
              "content": "一、三十有一年，春，筑台于郎。"
            },
            {
              "type": "原文",
              "content": "何以书？讥。何讥尔？临民之所漱浣也。"
            },
            {
              "type": "原文",
              "content": "二、夏四月，薛伯卒。"
            },
            {
              "type": "原文",
              "content": "三、筑台于薛。"
            },
            {
              "type": "原文",
              "content": "何以书？讥。何讥尔？远也。"
            },
            {
              "type": "原文",
              "content": "四、六月，齐侯来献戎捷。"
            },
            {
              "type": "原文",
              "content": "齐，大国也，曷为亲来献戎捷？威我也。其威我奈何？旗获而过我也。"
            },
            {
              "type": "原文",
              "content": "五、秋，筑台于秦。"
            },
            {
              "type": "原文",
              "content": "何以书？讥。何讥尔？临国也。"
            },
            {
              "type": "原文",
              "content": "六、冬，不雨。"
            },
            {
              "type": "原文",
              "content": "何以书？记异也。"
            }
          ]
        },
        {
          "title": "三十二年",
          "source": "https://so.gushiwen.cn/guwen/bookv_46653FD803893E4F2071012C476AC7A4.aspx",
          "paragraphs": [
            {
              "type": "原文",
              "content": "一、三十有二年，春，城小谷。"
            },
            {
              "type": "原文",
              "content": "二、夏，宋公、齐侯遇于梁丘。"
            },
            {
              "type": "原文",
              "content": "三、秋七月癸巳，公子牙卒。"
            },
            {
              "type": "原文",
              "content": "何以不称弟？杀也。杀则曷为不言刺？为季子讳杀也。曷为为季子讳杀？季子之遏恶也，不以为国狱，缘季子之心而为之讳。季子之遏恶奈何？庄公病将死，以病召季子，季子至而授之以国政，曰：“寡人即不起此病，吾将焉致乎鲁国？”季子曰：“般也存，君何忧焉？”公曰：“庸得若是乎？牙谓我曰：‘鲁一生一及，君已知之矣。庆父也存。’”季子曰：“夫何敢？是将为乱乎？夫何敢？”俄而牙弒械成。季子和药而饮之曰：“公子从吾言而饮此，则必可以无为天下戮笑，必有后乎鲁国。不从吾言而不饮此，则必为天下戮笑，必无后乎鲁国。”于是从其言而饮之，饮之无倮氏，至乎王堤而死。公子牙今将尔，辞曷为与亲弒者同？君亲无将，将而诛焉。然则善之与？曰：“然。”杀世子母弟直称君者，甚之也。季子杀母兄何善尔？诛不得辟兄，君臣之义也。然则曷为不直诛，而酖之？行诛乎兄，隐而逃之，使托若以疾死，然亲亲之道也。"
            },
            {
              "type": "原文",
              "content": "四、八月癸亥，公薨于路寝。"
            },
            {
              "type": "原文",
              "content": "路寝者何？正寝也。"
            },
            {
              "type": "原文",
              "content": "五、冬十月乙未，子般卒。"
            },
            {
              "type": "原文",
              "content": "子卒云子卒，此其称子般卒何？君存称世子。君薨称子某。既葬称子，踰年称公。子般卒，何以不书葬？未踰年之君也。有子则庙，庙则书葬。无子不庙，不庙则不书葬。"
            },
            {
              "type": "原文",
              "content": "六、公子庆父如齐。"
            },
            {
              "type": "原文",
              "content": "七、狄伐邢。"
            }
          ]
        }
      ]
    },
    {
      "title": "闵公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FCF324208A984DAFD.aspx",
          "paragraphs": [
            {
              "type": "原文",
              "content": "一、元年，春王正月。"
            },
            {
              "type": "原文",
              "content": "公何以不言即位？继弒君不言即位。孰继？继子般也。孰弒子般？庆父也。杀公子牙，今将尔，季子不免。庆父弒君，何以不诛？将而不免遏恶也。既而不可及，因狱有所归，不探其情而诛焉，亲亲之道也。恶乎归狱？归狱仆人邓扈乐。曷为归狱仆人邓扈乐？庄公存之时，乐曾淫于宫中，子般执而鞭之。庄公死，庆父谓乐曰：“般之辱尔，国人莫不知，盍弒之矣？”使弒子般。然后诛邓扈乐而归狱焉，季子至而不变也。"
            },
            {
              "type": "原文",
              "content": "二、齐人救邢。"
            },
            {
              "type": "原文",
              "content": "三、夏六月辛酉，葬我君庄公。"
            },
            {
              "type": "原文",
              "content": "四、秋，八月，公及齐侯盟于洛姑。"
            },
            {
              "type": "原文",
              "content": "五、季子来归。"
            },
            {
              "type": "原文",
              "content": "其称季子何？贤也。其言来归何？喜之也。"
            },
            {
              "type": "原文",
              "content": "六、冬，齐仲孙来。"
            },
            {
              "type": "原文",
              "content": "齐仲孙者何？公子庆父也。公子庆父则曷为谓之齐仲孙？系之齐也。曷为系之齐？外之也。曷为外之？春秋为尊者讳，为亲者讳，为贤者讳。子女子曰：“以春秋为春秋，齐无仲孙，其诸吾仲孙与？”"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FBDAB0FD834EE34B7.aspx",
          "paragraphs": [
            {
              "type": "原文",
              "content": "一、二年，春王正月，齐人迁阳。"
            },
            {
              "type": "原文",
              "content": "二、夏五月乙酉，吉禘于庄公。"
            },
            {
              "type": "原文",
              "content": "其言吉何？言吉者，未可以吉也。曷为未可以吉？未三年也。三年矣，曷为谓之未三年？三年之丧，实以二十五月。其言于庄公何？未可以称宫庙也。曷为未可以称宫庙？在三年之中矣。吉禘于庄公，何以书？讥。何讥尔？讥始不三年也。"
            },
            {
              "type": "原文",
              "content": "三、秋八月辛丑，公薨。九月，夫人姜氏孙于邾娄。公子庆父出奔莒。"
            },
            {
              "type": "原文",
              "content": "公薨何以不地？隐之也。何隐尔？弒也。孰弒之？庆父也。杀公子牙，今将尔，季子不免。庆父弒二君，何以不诛？将而不免遏恶也。既而不可及，缓追逸贼，亲亲之道也。"
            },
            {
              "type": "原文",
              "content": "四、冬，齐高子来盟。"
            },
            {
              "type": "原文",
              "content": "高子者何？齐大夫也。何以不称使？我无君也。然则何以不名？喜之也。何喜尔？正我也。其正我奈何？庄公死，子般弒，闵公弒，此三君死，旷年无君。设以齐取鲁，曾不兴师徒，以言而已矣。桓公使高子将南阳之甲，立僖公而城鲁，或曰自鹿门至于争门者是也，或曰自争门至于吏门者是也。鲁人至今以为美谈曰：“犹望高子也。”"
            },
            {
              "type": "原文",
              "content": "五、十有二月，狄入卫。"
            },
            {
              "type": "原文",
              "content": "六、郑弃其师。"
            },
            {
              "type": "原文",
              "content": "郑弃其师者何？恶其将也。郑伯恶高克，使之将逐而不纳，弃师之道也。"
            }
          ]
        }
      ]
    },
    {
      "title": "僖公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4F41C7954D5EF0DAA4.aspx",
          "paragraphs": [
            {
              "type": "原文",
              "content": "一、元年，春王正月。"
            },
            {
              "type": "原文",
              "content": "公何以不言即位？继弒君，子不言即位。此非子也，其称子何？臣、子一例也。"
            },
            {
              "type": "原文",
              "content": "二、齐师、宋师、曹师次于聂北，救邢。"
            },
            {
              "type": "原文",
              "content": "救邢，救不言次，此其言次何？不及事也。不及事者何？邢已亡矣。孰亡之？盖狄灭之。曷为不言狄灭之？为桓公讳也。曷为桓公讳？上无天子，下无方伯，天下诸侯有相灭亡者，桓公不能救，则桓公耻之。曷为先言次而后言救？君也。君则其称师何？不与诸侯专封也。曷为不与？实与，而文不与。文曷为不与？诸侯之义不得专封也。诸侯之义不得专封，则其曰实与之何？上无天子，下无方伯，天下诸侯有相灭亡者，力能救之，则救之可也。"
            },
            {
              "type": "原文",
              "content": "三、夏六月，邢迁于陈仪。"
            },
            {
              "type": "原文",
              "content": "迁者何？其意也。迁之者何？非其意也。"
            },
            {
              "type": "原文",
              "content": "四、齐师、宋师、曹师城邢。"
            },
            {
              "type": "原文",
              "content": "此一事也，曷为复言齐师、宋师、曹师？不复言师，则无以知其为一事也。"
            },
            {
              "type": "原文",
              "content": "五、秋七月戊辰，夫人姜氏薨于夷，齐人以归。"
            },
            {
              "type": "原文",
              "content": "夷者何？齐地也。齐地则其言齐人以归何？夫人薨于夷，则齐人以归。夫人薨于夷，则齐人曷为以归？桓公召而缢杀之。"
            },
            {
              "type": "原文",
              "content": "六、楚人伐郑。"
            },
            {
              "type": "原文",
              "content": "七、八月，公会齐侯、宋公、郑伯、曹伯、邾娄人于朾。"
            },
            {
              "type": "原文",
              "content": "八、九月，公败邾娄师于缨。冬十月壬午，公子友帅师败莒师于犁，获莒挐。"
            },
            {
              "type": "原文",
              "content": "莒挐者何？莒大夫也。莒无大夫，此何以书？大季子之获也。何大乎季子之获？季子治内难以正，御外难以正。其御外难以正奈何？公子庆父弒闵公，走而之莒，莒人逐之，将由乎齐，齐人不纳，却反舍于汶水之上，使公子奚斯入请。季子曰：“公子不可以入，入则杀矣！”奚斯不忍反命于庆父，自南涘，北面而哭。庆父闻之曰：“嘻！此奚斯之声也，诺已。”曰：“吾不得入矣！”于是抗辀经而死。莒人闻之曰：“吾已得子之贼矣！”以求赂乎鲁。鲁人不与，为是兴师而伐鲁，季子待之以偏战。"
            },
            {
              "type": "原文",
              "content": "九、十有二月丁巳，夫人氏之丧至自齐。"
            },
            {
              "type": "原文",
              "content": "夫人何以不称姜氏？贬。曷为贬？与弒公也。然则曷为不于弒焉贬？贬必于重者，莫重乎其以丧至也。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FAB2F26418C517628.aspx",
          "paragraphs": [
            {
              "type": "原文",
              "content": "一、二年，春王正月，城楚丘。"
            },
            {
              "type": "原文",
              "content": "孰城？城卫也。曷为不言城卫？灭也。孰灭之？盖狄灭之。曷为不言狄灭之？为桓公讳也。曷为为桓公讳？上无天子，下无方伯，天下诸侯有相灭亡者，桓公不能救，则桓公耻之也。然则孰城之？桓公城之。曷为不言桓公城之？不与诸侯专封也。曷为不与？实与而文不与。文曷为不与？诸侯之义，不得专封。诸侯之义不得专封，则其曰实与之何？上无天子，下无方伯，天下诸侯有相灭亡者，力能救之，则救之可也。"
            },
            {
              "type": "原文",
              "content": "二、夏五月辛巳，葬我小君哀姜。"
            },
            {
              "type": "原文",
              "content": "哀姜者何？庄公之夫人也。"
            },
            {
              "type": "原文",
              "content": "三、虞师、晋师灭夏阳。"
            },
            {
              "type": "原文",
              "content": "虞，微国也，曷为序乎大国之上？使虞首恶也。曷为使虞首恶？虞受赂，假灭国者道以取亡焉。其受赂奈何？献公朝诸大夫而问焉，曰：“寡人夜者寝而不寐，其意也何？”诸大夫有进对者曰：“寝不安与其诸侍御有不在侧者与？”献公不应。荀息进曰：“虞郭见与？”献公揖而进之，遂与之入而谋曰：“吾欲攻郭，则虞救之，攻虞则郭救之，如之何？愿与子虑之。”荀息对曰：“君若用臣之谋，则今日取郭，而明日取虞尔，君何忧焉？”献公曰：“然则奈何？”荀息曰：“请以屈产之乘，与垂棘之白璧往，必可得也。则宝出之内藏，藏之外府；马出之内厩，系之外厩尔，君何丧焉？”献公曰：“诺。虽然，宫之奇存焉，如之何？”荀息曰：“宫之奇知则知矣！虽然，虞公贪而好宝，见宝必不从其言，请终以往。”于是终以往，虞公见宝许诺。宫之奇果谏：“记曰：‘唇亡则齿寒。’虞、郭之相救，非相为赐，则晋今日取郭，而明日虞从而亡尔。君请勿许也。”虞公不从其言，终假之道以取郭。还，四年，反取虞。虞公抱宝牵马而至。荀息见曰：“臣之谋何如？”献公曰：“子之谋则已行矣，宝则吾宝也，虽然，吾马之齿亦已长矣！”盖戏之也。夏阳者何？郭之邑也。曷为不系于郭？国之也。曷为国之？君存焉尔。"
            },
            {
              "type": "原文",
              "content": "四、秋九月，齐侯、宋公、江人、黄人盟于贯泽。"
            },
            {
              "type": "原文",
              "content": "江人、黄人者何？远国之辞也。远国至矣，则中国曷为独言齐、宋至尔？大国言齐、宋，远国言江、黄，则以其余为莫敢不至也。"
            },
            {
              "type": "原文",
              "content": "五、冬十月，不雨。"
            },
            {
              "type": "原文",
              "content": "何以书？记异也。"
            },
            {
              "type": "原文",
              "content": "六、楚人侵郑。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F36E3B1456CA9BC96.aspx",
          "paragraphs": [
            {
              "type": "原文",
              "content": "一、三年，春王正月，不雨。"
            },
            {
              "type": "原文",
              "content": "二、夏四月，不雨。"
            },
            {
              "type": "原文",
              "content": "何以书？记异也。"
            },
            {
              "type": "原文",
              "content": "三、徐人取舒。"
            },
            {
              "type": "原文",
              "content": "其言取之何？易也。"
            },
            {
              "type": "原文",
              "content": "四、六月雨。"
            },
            {
              "type": "原文",
              "content": "其言六月雨何？上雨而不甚也。"
            },
            {
              "type": "原文",
              "content": "五、秋，齐侯、宋公、江人、黄人会于阳谷。"
            },
            {
              "type": "原文",
              "content": "此大会也，曷为末言尔？桓公曰：“无障谷，无贮粟，无易树子，无以妾为妻。”"
            },
            {
              "type": "原文",
              "content": "六、冬，公子友如齐莅盟。"
            },
            {
              "type": "原文",
              "content": "莅盟者何？往盟乎彼也。其言来盟者何？来盟于我也。"
            },
            {
              "type": "原文",
              "content": "七、楚人伐郑。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4FFA927942F0319108.aspx",
          "paragraphs": [
            {
              "type": "原文",
              "content": "一、四年，春王正月，公会齐侯、宋公、陈侯、卫侯、郑伯、许男、曹伯侵蔡，蔡溃。遂伐楚，次于陉。"
            },
            {
              "type": "原文",
              "content": "溃者何？下叛上也。国曰溃，邑曰叛。其言次于陉何？有俟也。孰俟？俟屈完也。"
            },
            {
              "type": "原文",
              "content": "二、夏，许男新臣卒。"
            },
            {
              "type": "原文",
              "content": "三、楚屈完来盟于师，盟于召陵。"
            },
            {
              "type": "原文",
              "content": "屈完者何？楚大夫也。何以不称使？尊屈完也。曷为尊屈完？以当桓公也。其言盟于师、盟于召陵何？师在召陵也。师在召陵，则曷为再言盟？喜服楚也。何言乎喜服楚？楚有王者则后服，无王者则先叛。夷狄也，而亟病中国，南夷与北狄交。中国不绝若线，桓公救中国，而攘夷狄，卒怗荆，以此为王者之事也。其言来何？与桓为主也。前此者有事矣，后此者有事矣，则曷为独于此焉？与桓公为主，序绩也。"
            },
            {
              "type": "原文",
              "content": "四、齐人执陈袁涛涂。"
            },
            {
              "type": "原文",
              "content": "涛涂之罪何？辟军之道也。其辟军之道奈何？涛涂谓桓公曰：“君既服南夷矣，何不还师滨海而东，服东夷且归。”桓公曰：“诺。”于是还师滨海而东，大陷于沛泽之中。顾而执涛涂。执者曷为或称侯？或称人？称侯而执者，伯讨也。称人而执者，非伯讨也。此执有罪，何以不得为伯讨？古者周公东征则西国怨，西征则东国怨。桓公假涂于陈而伐楚，则陈人不欲其反由己者，师不正故也。不修其师而执涛涂，古人之讨，则不然也。"
            },
            {
              "type": "原文",
              "content": "五、秋，及江人、黄人伐陈。"
            },
            {
              "type": "原文",
              "content": "六、八月，公至自伐楚。"
            },
            {
              "type": "原文",
              "content": "楚已服矣，何以致伐楚？叛盟也。"
            },
            {
              "type": "原文",
              "content": "七、葬许缪公。"
            },
            {
              "type": "原文",
              "content": "八、冬十有二月，公孙慈帅师会齐人、宋人、卫人、郑人、许人、曹人侵陈。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F100693E77A84BDFA.aspx",
          "paragraphs": [
            {
              "type": "原文",
              "content": "一、五年，春，晋侯杀其世子申生。"
            },
            {
              "type": "原文",
              "content": "曷为直称晋侯以杀？杀世子母弟，直称君者，甚之也。"
            },
            {
              "type": "原文",
              "content": "二、杞伯姬来朝其子。"
            },
            {
              "type": "原文",
              "content": "其言来朝其子何？内辞也，与其子俱来朝也。"
            },
            {
              "type": "原文",
              "content": "三、夏，公孙慈如牟。"
            },
            {
              "type": "原文",
              "content": "四、公及齐侯、宋公、陈侯、卫侯、郑伯、许男、曹伯会王世子于首戴。"
            },
            {
              "type": "原文",
              "content": "曷为殊会王世子？世子贵也。世子，犹世世子也。"
            },
            {
              "type": "原文",
              "content": "五、秋八月，诸侯盟于首戴。郑伯逃归不盟。"
            },
            {
              "type": "原文",
              "content": "诸侯何以不序？一事而再见者，前目而后凡也。郑伯逃归不盟。其言逃归不盟者何？不可使盟也。不可使盟，则其言逃归何？鲁子曰：“盖不以寡犯众也。”"
            },
            {
              "type": "原文",
              "content": "六、楚子灭弦，弦子奔黄。"
            },
            {
              "type": "原文",
              "content": "七、九月戊申朔，日有食之。"
            },
            {
              "type": "原文",
              "content": "八、冬，晋人执虞公。"
            },
            {
              "type": "原文",
              "content": "虞已灭矣，其言执之何？不与灭也。曷为不与灭？灭者亡国之善辞也。灭者，上下之同力者也。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4FC41835984A61E0C9.aspx",
          "paragraphs": [
            {
              "type": "原文",
              "content": "一、六年，春王正月。"
            },
            {
              "type": "原文",
              "content": "二、夏，公会齐侯、宋公、陈侯、卫侯、曹伯伐郑，围新城。"
            },
            {
              "type": "原文",
              "content": "邑不言围，此其言围何？强也。"
            },
            {
              "type": "原文",
              "content": "三、秋，楚人围许，诸侯遂救许。"
            },
            {
              "type": "原文",
              "content": "四、冬，公至自伐郑。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4FE552DDD8E9771AD7.aspx",
          "paragraphs": [
            {
              "type": "原文",
              "content": "一、七年，春，齐人伐郑。"
            },
            {
              "type": "原文",
              "content": "二、夏，小邾娄子来朝。"
            },
            {
              "type": "原文",
              "content": "三、郑杀其大夫申侯。"
            },
            {
              "type": "原文",
              "content": "其称国以杀何？称国以杀者，君杀大夫之辞也。"
            },
            {
              "type": "原文",
              "content": "四、秋七月，公会齐侯、宋公、陈世子款、郑世子华，盟于宁毋。"
            },
            {
              "type": "原文",
              "content": "五、曹伯般卒。"
            },
            {
              "type": "原文",
              "content": "六、公子友如齐。"
            },
            {
              "type": "原文",
              "content": "七、冬，葬曹昭公。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F4B33D3A10AEEC5D5.aspx",
          "paragraphs": [
            {
              "type": "原文",
              "content": "一、八年，春王正月，公会王人、齐侯、宋公、卫侯、许男、曹伯、陈世子款、郑世子华，盟于洮。郑伯乞盟。"
            },
            {
              "type": "原文",
              "content": "王人者何？微者也。曷为序乎诸侯之上？先王命也。郑伯乞盟。乞盟者何？处其所而请与也。其处其所而请与奈何？盖酌之也。"
            },
            {
              "type": "原文",
              "content": "二、夏，狄伐晋。"
            },
            {
              "type": "原文",
              "content": "三、秋七月，禘于太庙，用致夫人。"
            },
            {
              "type": "原文",
              "content": "用者何？用者不宜用也。致者何？致者不宜致也。禘用致夫人，非礼也。夫人何以不称姜氏？贬。曷为贬？讥以妾为妻也。其言以妾为妻奈何？盖胁于齐媵女之先至者也。"
            },
            {
              "type": "原文",
              "content": "四、冬十有二月丁未，天王崩。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F2B86AD3699D97EE2.aspx",
          "paragraphs": [
            {
              "type": "原文",
              "content": "一、九年，春王三月丁丑，宋公御说卒。"
            },
            {
              "type": "原文",
              "content": "何以不书葬？为襄公讳也。"
            },
            {
              "type": "原文",
              "content": "二、夏，公会宰周公、齐侯、宋子、卫侯、郑伯、许男、曹伯于葵丘。"
            },
            {
              "type": "原文",
              "content": "宰周公者何？天子之为政者也。"
            },
            {
              "type": "原文",
              "content": "三、秋七月乙酉，伯姬卒。"
            },
            {
              "type": "原文",
              "content": "此未适人，何以卒？许嫁矣。妇人许嫁，字而笄之，死则以成人之丧治之。"
            },
            {
              "type": "原文",
              "content": "四、九月戊辰，诸侯盟于葵丘。"
            },
            {
              "type": "原文",
              "content": "桓之盟不日，此何以日？危之也。何危尔？贯泽之会，桓公有忧中国之心，不召而至者江人、黄人也。葵丘之会，桓公震而矜之，叛者九国。震之者何？犹曰振振然。矜之者何？犹曰莫若我也。"
            },
            {
              "type": "原文",
              "content": "五、甲戌，晋侯诡诸卒。"
            },
            {
              "type": "原文",
              "content": "六、冬，晋里克弒其君之子奚齐。"
            },
            {
              "type": "原文",
              "content": "此未踰年之君，其言弒其君之子奚齐何？杀未踰年君之号也。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F8E9F890B7BCA570D.aspx",
          "paragraphs": [
            {
              "type": "原文",
              "content": "一、十年，春王正月，公如齐。"
            },
            {
              "type": "原文",
              "content": "二、狄灭温。温子奔卫。"
            },
            {
              "type": "原文",
              "content": "三、晋里克弒其君卓子及其大夫荀息。"
            },
            {
              "type": "原文",
              "content": "及者何？累也。弒君多矣，舍此无累者乎？曰：“有孔父、仇牧皆累也。”舍孔父、仇牧无累者乎？曰：“有。”有则此何以书？贤也。何贤乎荀息？荀息可谓不食其言矣。其不食其言奈何？奚齐、卓子者，骊姬之子也，荀息傅焉。骊姬者，国色也。献公爱之甚，欲立其子，于是杀世子申生。申生者，里克傅之。献公病将死，谓荀息曰：“士何如则可谓之信矣？”荀息对曰：“使死者反生，生者不愧乎其言，则可谓信矣。”献公死，奚齐立。里克谓荀息曰：“君杀正而立不正，废长而立幼，如之何？愿与子虑之。”荀息曰：“君尝讯臣矣，臣对曰：‘使死者反生，生者不愧乎其言，则可谓信矣。’”里克知其不可与谋，退，弒奚齐。荀息立卓子，里克弒卓子，荀息死之。荀息可谓不食其言矣！"
            },
            {
              "type": "原文",
              "content": "四、夏，齐侯、许男伐北戎。"
            },
            {
              "type": "原文",
              "content": "五、晋杀其大夫里克。"
            },
            {
              "type": "原文",
              "content": "里克弒二君，则曷为不以讨贼之辞言之？惠公之大夫也。然则孰立惠公？里克也。里克弒奚齐、卓子，逆惠公而入。里克立惠公，则惠公曷为杀之？惠公曰：“尔既杀夫二孺子矣，又将图寡人，为尔君者，不亦病乎？”于是杀之。然则曷为不言惠公之入？晋之不言出入者踊为文公讳也。齐小白入于齐，则曷为不为桓公讳？桓公之享国也长，美见乎天下，故不为之讳本恶也。文公之享国也短，美未见乎天下，故为之讳本恶也。"
            },
            {
              "type": "原文",
              "content": "六、秋七月。"
            },
            {
              "type": "原文",
              "content": "七、冬，大雨雹。"
            },
            {
              "type": "原文",
              "content": "何以书？记异也。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FAB5176D4BAE71E6D.aspx",
          "paragraphs": [
            {
              "type": "原文",
              "content": "一、十有一年，春，晋杀其大夫丕郑父。"
            },
            {
              "type": "原文",
              "content": "二、夏，公及夫人姜氏会齐侯于阳谷。"
            },
            {
              "type": "原文",
              "content": "三、秋八月大雩。"
            },
            {
              "type": "原文",
              "content": "四、冬，楚人伐黄。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4FFA25EB062B7007D3.aspx",
          "paragraphs": [
            {
              "type": "原文",
              "content": "一、十有二年，春王三月庚午，日有食之。"
            },
            {
              "type": "原文",
              "content": "二、夏，楚人灭黄。"
            },
            {
              "type": "原文",
              "content": "三、秋七月。"
            },
            {
              "type": "原文",
              "content": "四、冬十有二月丁丑，陈侯处臼卒。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F73CA0E227911BF29.aspx",
          "paragraphs": [
            {
              "type": "原文",
              "content": "一、十有三年，春，狄侵卫。"
            },
            {
              "type": "原文",
              "content": "二、夏四月，葬陈宣公。"
            },
            {
              "type": "原文",
              "content": "三、公会齐侯、宋公、陈侯、卫侯、郑伯、许男、曹伯于咸。"
            },
            {
              "type": "原文",
              "content": "四、秋九月，大雩。"
            },
            {
              "type": "原文",
              "content": "五、冬，公子友如齐。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4FA5A67D86C4F81072.aspx",
          "paragraphs": [
            {
              "type": "原文",
              "content": "一、十有四年，春，诸侯城缘陵。"
            },
            {
              "type": "原文",
              "content": "孰城之？城杞也。曷为城杞？灭也。孰灭之？盖徐、莒胁之。曷为不言徐、莒胁之？为桓公讳也。曷为为桓公讳？上无天子，下无方伯，天下诸侯有相灭亡者，桓公不能救，则桓公耻之也。然则孰城之？桓公城之。曷为不言桓公城之？不与诸侯专封也。曷为不与？实与而文不与。文曷为不与？诸侯之义不得专封也。诸侯之义不得专封，则其曰实与之何？上无天子，下无方伯，天下诸侯有相灭亡者，力能救之，则救之可也。"
            },
            {
              "type": "原文",
              "content": "二、夏六月，季姬及鄫子遇于防，使鄫子来朝。"
            },
            {
              "type": "原文",
              "content": "鄫子曷为使乎季姬来朝？内辞也。非使来朝，使来请己也。"
            },
            {
              "type": "原文",
              "content": "三、秋八月辛卯，沙鹿崩。"
            },
            {
              "type": "原文",
              "content": "沙鹿者何？河上之邑也。此邑也，其言崩何？袭邑也。沙鹿崩，何以书？记异也。外异不书，此何以书？为天下记异也。"
            },
            {
              "type": "原文",
              "content": "四、狄侵郑。"
            },
            {
              "type": "原文",
              "content": "五、冬，蔡侯肹卒。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F4092B79AF76C6C44.aspx",
          "paragraphs": [
            {
              "type": "原文",
              "content": "十有五年春，王正月，公如齐。"
            },
            {
              "type": "原文",
              "content": "楚人伐徐。"
            },
            {
              "type": "原文",
              "content": "三月，公会齐侯、宋公、陈侯、卫侯、郑伯、许男、曹伯，盟于牡丘，遂次于匡。公孙敖帅师及诸侯之大夫救徐。"
            },
            {
              "type": "原文",
              "content": "夏五月，日有食之。"
            },
            {
              "type": "原文",
              "content": "秋七月，齐师、曹师伐厉。"
            },
            {
              "type": "原文",
              "content": "八月，螽。"
            },
            {
              "type": "原文",
              "content": "九月，公至自会。季姬归于鄫。"
            },
            {
              "type": "原文",
              "content": "己卯晦，震夷伯之庙。"
            },
            {
              "type": "原文",
              "content": "冬，宋人伐曹。"
            },
            {
              "type": "原文",
              "content": "楚人败徐于娄林。"
            },
            {
              "type": "原文",
              "content": "十有一月壬戌，晋侯及秦伯战于韩。获晋侯。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4F9FF7C1599DDF14FF.aspx",
          "paragraphs": [
            {
              "type": "原文",
              "content": "一、十有六年，春王正月戊申朔，霣石于宋五。是月，六鹢退飞，过宋都。"
            },
            {
              "type": "原文",
              "content": "曷为先言霣而后言石？霣石记闻，闻其磌然，视之则石，察之则五。是月者何？仅逮是月也。何以不日？晦日也。晦则何以不言晦？春秋不书晦也。朔有事则书，晦虽有事不书。曷为先言六而后言鹢？六鹢退飞，记见也，视之则六，察之则鹢，徐而察之则退飞。五石六鹢何以书？记异也。外异不书，此何以书？为王者之后记异也。"
            },
            {
              "type": "原文",
              "content": "二、三月壬申，公子季友卒。"
            },
            {
              "type": "原文",
              "content": "其称季友何？贤也。"
            },
            {
              "type": "原文",
              "content": "三、夏四月丙申，鄫季姬卒。"
            },
            {
              "type": "原文",
              "content": "四、秋七月甲子，公孙慈卒。"
            },
            {
              "type": "原文",
              "content": "五、冬十有二月，公会齐侯、宋公、陈侯、卫侯、郑伯、许男、邢侯、曹伯于淮。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4F54A7048E65B99AFE.aspx",
          "paragraphs": [
            {
              "type": "原文",
              "content": "一、十有七年，春，齐人、徐人伐英氏。"
            },
            {
              "type": "原文",
              "content": "二、夏，灭项。"
            },
            {
              "type": "原文",
              "content": "孰灭之？齐灭之。曷为不言齐灭之？为桓公讳也。春秋为贤者讳。此灭人之国，何贤尔？君子之恶恶也疾始，善善也乐终。桓公尝有继绝存亡之功，故君子为之讳也。"
            },
            {
              "type": "原文",
              "content": "三、秋，夫人姜氏会齐于卞。"
            },
            {
              "type": "原文",
              "content": "四、九月，公至自会。"
            },
            {
              "type": "原文",
              "content": "五、十有二月乙亥，齐侯小白卒。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F0354E9572ACC0C02.aspx",
          "paragraphs": [
            {
              "type": "原文",
              "content": "一、十有八年，春王正月，宋公会曹伯、卫人、邾娄人伐齐。"
            },
            {
              "type": "原文",
              "content": "二、夏，师救齐。"
            },
            {
              "type": "原文",
              "content": "三、五月戊寅，宋师及齐师战于甗，齐师败绩。"
            },
            {
              "type": "原文",
              "content": "战不言伐，此其言伐何？宋公与伐而不与战，故言伐。春秋伐者为客，伐者为主。曷为不使齐主之？与襄公之征齐也。曷为与襄公之征齐？桓公死，竖刁、易牙争权不葬，为是故伐之也。"
            },
            {
              "type": "原文",
              "content": "四、狄救齐。"
            },
            {
              "type": "原文",
              "content": "五、秋八月丁亥，葬齐桓公。"
            },
            {
              "type": "原文",
              "content": "六、冬，邢人、狄人伐卫。"
            }
          ]
        },
        {
          "title": "十九年",
          "source": "https://so.gushiwen.cn/guwen/bookv_46653FD803893E4F87801E987BF0984E.aspx",
          "paragraphs": [
            {
              "type": "原文",
              "content": "一、十有九年，春王三月，宋人执滕子婴齐。"
            },
            {
              "type": "原文",
              "content": "二、夏六月，宋人、曹人、邾娄人盟于曹南。鄫子会盟于邾娄。己酉，邾娄人执鄫子用之。"
            },
            {
              "type": "原文",
              "content": "其言会盟何？后会也。己酉，邾娄人执鄫子用之。恶乎用之？用之社也。其用之社奈何？盖叩其鼻以血社也。"
            },
            {
              "type": "原文",
              "content": "三、秋，宋人围曹。"
            },
            {
              "type": "原文",
              "content": "四、卫人伐邢。"
            },
            {
              "type": "原文",
              "content": "五、冬，公会陈人、蔡人、楚人、郑人盟于齐。"
            },
            {
              "type": "原文",
              "content": "六、梁亡。"
            },
            {
              "type": "原文",
              "content": "此未有伐者，其言梁亡何？自亡也。其自亡奈何？鱼烂而亡也。"
            }
          ]
        },
        {
          "title": "二十年",
          "source": "https://so.gushiwen.cn/guwen/bookv_46653FD803893E4F33CFFAE301881B0B.aspx",
          "paragraphs": [
            {
              "type": "原文",
              "content": "一、二十年，春，新作南门。"
            },
            {
              "type": "原文",
              "content": "何以书？讥。何讥尔？门有古常也。"
            },
            {
              "type": "原文",
              "content": "二、夏，郜子来朝。"
            },
            {
              "type": "原文",
              "content": "郜子者何？失地之君也。何以不名？兄弟辞也。"
            },
            {
              "type": "原文",
              "content": "三、五月乙巳，西宫灾。"
            },
            {
              "type": "原文",
              "content": "西宫者何？小寝也。小寝则曷为谓之西宫？有西宫则有东宫矣。鲁子曰：“以有西宫，亦知诸侯之有三宫也。”西宫灾何以书？记异也。"
            },
            {
              "type": "原文",
              "content": "四、郑人入滑。"
            },
            {
              "type": "原文",
              "content": "五、秋，齐人、狄人盟于邢。"
            },
            {
              "type": "原文",
              "content": "六、冬，楚人伐随。"
            }
          ]
        },
        {
          "title": "二十一年",
          "source": "https://so.gushiwen.cn/guwen/bookv_46653FD803893E4F9B04FA0704872EF2.aspx",
          "paragraphs": [
            {
              "type": "原文",
              "content": "一、二十有一年，春，狄侵卫。"
            },
            {
              "type": "原文",
              "content": "二、宋人、齐人、楚人盟于鹿上。"
            },
            {
              "type": "原文",
              "content": "三、夏，大旱。"
            },
            {
              "type": "原文",
              "content": "何以书？记灾也。"
            },
            {
              "type": "原文",
              "content": "四、秋，宋公、楚子、陈侯、蔡侯、郑伯、许男、曹伯会于霍，执宋公以伐宋。"
            },
            {
              "type": "原文",
              "content": "孰执之？楚子执之。曷为不言楚子执之？不与夷狄之执中国也。"
            },
            {
              "type": "原文",
              "content": "五、冬，公伐邾娄。"
            },
            {
              "type": "原文",
              "content": "五、楚人使宜申来献捷。"
            },
            {
              "type": "原文",
              "content": "此楚子也，其称人何？贬。曷为贬？为执宋公贬。曷为为执宋公贬？宋公与楚子期以乘车之会，公子目夷谏曰：“楚，夷国也，强而无义，请君以兵车之会往。”宋公曰：“不可。吾与之约以乘车之会，自我为之，自我堕之，曰不可。”终以乘车之会往，楚人果伏兵车，执宋公以伐宋。宋公谓公子目夷曰：“子归守国矣。国，子之国也。吾不从子之言，以至乎此。”公子目夷复曰：“君虽不言国，国固臣之国也。”于是归设守械而守国。楚人谓宋人曰：“子不与我国，吾将杀子君矣。”宋人应之曰：“吾赖社稷之神灵，吾国已有君矣。”楚人知虽杀宋公犹不得宋国，于是释宋公。宋公释乎执，走之卫。公子目夷复曰：“国为君守之，君曷为不入？”然后逆襄公归。恶乎捷？捷乎宋。曷为不言捷乎宋？为襄公讳也。此围辞也，曷为不言其围？为公子目夷讳也。"
            },
            {
              "type": "原文",
              "content": "七、十有二月癸丑，公会诸侯盟于薄。"
            },
            {
              "type": "原文",
              "content": "八、释宋公。"
            },
            {
              "type": "原文",
              "content": "执未有言释之者，此其言释之何？公与为尔也。公与为尔奈何？公与议尔也。"
            }
          ]
        },
        {
          "title": "二十二年",
          "source": "https://so.gushiwen.cn/guwen/bookv_46653FD803893E4FB60F12B9F186C80E.aspx",
          "paragraphs": [
            {
              "type": "原文",
              "content": "一、二十有二年，春，公伐邾娄，取须朐。"
            },
            {
              "type": "原文",
              "content": "二、夏，宋公、卫侯、许男、滕子伐郑。"
            },
            {
              "type": "原文",
              "content": "三、秋八月丁未，及邾娄人战于升陉。"
            },
            {
              "type": "原文",
              "content": "四、冬十有一月己巳朔，宋公及楚人战于泓，宋师败绩。"
            },
            {
              "type": "原文",
              "content": "偏战者日尔，此其言朔何？春秋辞繁而不杀者，正也。何正尔？宋公与楚人期，战于泓之阳。楚人济泓而来。有司复曰：“请迨其未毕济而击之。”宋公曰：“不可。吾闻之也：君子不厄人。吾虽丧国之余，寡人不忍行也。”既济，未毕陈，有司复曰：“请迨其未毕陈而击之。”宋公曰：“不可。吾闻之也：君子不鼓不成列。”已陈，然后襄公鼓之，宋师大败。故君子大其不鼓不成列，临大事而不忘大礼，有君而无臣，以为虽文王之战，亦不过此也。"
            }
          ]
        },
        {
          "title": "二十三年",
          "source": "https://so.gushiwen.cn/guwen/bookv_46653FD803893E4F097D9036ACCDE098.aspx",
          "paragraphs": [
            {
              "type": "原文",
              "content": "一、二十有三年，春，齐侯伐宋围缗邑。"
            },
            {
              "type": "原文",
              "content": "不言围，此其言围何？疾重故也。"
            },
            {
              "type": "原文",
              "content": "二、夏五月庚寅，宋公慈父卒。"
            },
            {
              "type": "原文",
              "content": "何以不书葬？盈乎讳也。"
            },
            {
              "type": "原文",
              "content": "三、秋，楚人伐陈。"
            },
            {
              "type": "原文",
              "content": "四、冬十有一月，杞子卒。"
            }
          ]
        },
        {
          "title": "二十四年",
          "source": "https://so.gushiwen.cn/guwen/bookv_46653FD803893E4F7271FDC0D0EA8C65.aspx",
          "paragraphs": [
            {
              "type": "原文",
              "content": "一、二十有四年，春王正月。"
            },
            {
              "type": "原文",
              "content": "二、夏，狄伐郑。"
            },
            {
              "type": "原文",
              "content": "三、秋七月。"
            },
            {
              "type": "原文",
              "content": "四、冬，天王出居郑。"
            },
            {
              "type": "原文",
              "content": "王者无外，此其言出何？不能乎母也。鲁子曰：“是王也，不能乎母者，其诸此之谓与。”"
            },
            {
              "type": "原文",
              "content": "五、晋侯夷吾卒。"
            }
          ]
        },
        {
          "title": "二十五年",
          "source": "https://so.gushiwen.cn/guwen/bookv_46653FD803893E4FAC31ED102FF4F9B8.aspx",
          "paragraphs": [
            {
              "type": "原文",
              "content": "一、二十有五年，春王正月丙午，卫侯毁灭邢。"
            },
            {
              "type": "原文",
              "content": "卫侯毁，何以名？绝。曷为绝之？灭同姓也。"
            },
            {
              "type": "原文",
              "content": "二、夏四月癸酉，卫侯毁卒。"
            },
            {
              "type": "原文",
              "content": "三、宋荡伯姬来逆妇。"
            },
            {
              "type": "原文",
              "content": "宋荡伯姬者何？荡氏之母也。其言来逆妇何？兄弟辞也。其称妇何？有姑之辞也。"
            },
            {
              "type": "原文",
              "content": "四、宋杀其大夫。"
            },
            {
              "type": "原文",
              "content": "何以不名？宋三世无大夫，三世内娶也。"
            },
            {
              "type": "原文",
              "content": "五、秋，楚人围陈，纳顿子于顿。"
            },
            {
              "type": "原文",
              "content": "何以不言遂？两之也。"
            },
            {
              "type": "原文",
              "content": "六、葬卫文公。"
            },
            {
              "type": "原文",
              "content": "七、冬十有二月癸亥，公会卫子、莒庆，盟于洮。"
            }
          ]
        },
        {
          "title": "二十六年",
          "source": "https://so.gushiwen.cn/guwen/bookv_46653FD803893E4FCCE7C509E5E67B65.aspx",
          "paragraphs": [
            {
              "type": "原文",
              "content": "一、二十有六年，春王正月己未，公会莒子、卫宁遬，盟于向。"
            },
            {
              "type": "原文",
              "content": "二、齐人侵我西鄙。公追齐师至雟，弗及。"
            },
            {
              "type": "原文",
              "content": "其言至雟弗及何？侈也。"
            },
            {
              "type": "原文",
              "content": "三、夏，齐人伐我北鄙。"
            },
            {
              "type": "原文",
              "content": "四、卫人伐齐。"
            },
            {
              "type": "原文",
              "content": "五、公子遂如楚乞师。"
            },
            {
              "type": "原文",
              "content": "乞师者何？卑辞也。曷为以外内同若辞？重师也。曷为重师？师出不正反，战不正胜也。"
            },
            {
              "type": "原文",
              "content": "六、秋，楚人灭隗，以隗子归。"
            },
            {
              "type": "原文",
              "content": "七、冬，楚人伐宋，围缗。"
            },
            {
              "type": "原文",
              "content": "邑不言围，此其言围何？刺道用师也。"
            },
            {
              "type": "原文",
              "content": "八、公以楚师伐齐，取谷。公至自伐齐。"
            },
            {
              "type": "原文",
              "content": "此已取谷矣，何以致伐？未得乎取谷也。曷为未得乎取谷？曰：“患之起，必自此始也。”"
            }
          ]
        },
        {
          "title": "二十七年",
          "source": "https://so.gushiwen.cn/guwen/bookv_46653FD803893E4F6C3DC1962276FAFD.aspx",
          "paragraphs": [
            {
              "type": "原文",
              "content": "一、二十有七年，春，杞子来朝。"
            },
            {
              "type": "原文",
              "content": "二、夏六月庚寅，齐侯昭卒。"
            },
            {
              "type": "原文",
              "content": "三、秋八月乙未，葬齐孝公。"
            },
            {
              "type": "原文",
              "content": "四、乙巳，公子遂帅师入杞。"
            },
            {
              "type": "原文",
              "content": "五、冬，楚人、陈侯、蔡侯、郑伯、许男围宋。"
            },
            {
              "type": "原文",
              "content": "此楚子也，其称人何？贬。曷为贬？为执宋公贬，故终僖之篇贬也。"
            },
            {
              "type": "原文",
              "content": "六、十有二月甲戌，公会诸侯盟于宋。"
            }
          ]
        },
        {
          "title": "二十八年",
          "source": "https://so.gushiwen.cn/guwen/bookv_46653FD803893E4F8369C269EDDF4693.aspx",
          "paragraphs": [
            {
              "type": "原文",
              "content": "一、二十有八年，春，晋侯侵曹，晋侯伐卫。"
            },
            {
              "type": "原文",
              "content": "曷为再言晋侯？非两之也。然则何以不言遂？未侵曹也。未侵曹则其言侵曹何？致其意也。其意侵曹。则曷为伐卫？晋侯将侵曹，假涂于卫，卫曰不可得，则固将伐之也。"
            },
            {
              "type": "原文",
              "content": "二、公子买戍卫，不卒戍刺之。"
            },
            {
              "type": "原文",
              "content": "不卒戍者何？不卒戍者，内辞也，不可使往也。不可使往则其言戍卫何？遂公意也。刺之者何？杀之也。杀之则曷为谓之刺之？内讳杀大夫，谓之刺之也。"
            },
            {
              "type": "原文",
              "content": "三、楚人救卫。"
            },
            {
              "type": "原文",
              "content": "四、三月丙午，晋侯入曹，执曹伯、畀宋人。"
            },
            {
              "type": "原文",
              "content": "畀者何？与也。其言畀宋人何？与使听之也。曹伯之罪何？甚恶也。其甚恶奈何？不可以一罪言也。"
            },
            {
              "type": "原文",
              "content": "五、夏四月己巳，晋侯、齐师、宋师、秦师及楚人战于城濮，楚师败绩。"
            },
            {
              "type": "原文",
              "content": "此大战也，曷为使微者？子玉得臣也。子玉得臣则其称人何？贬。曷为贬？大夫不敌君也。"
            },
            {
              "type": "原文",
              "content": "六、楚杀其大夫得臣。"
            },
            {
              "type": "原文",
              "content": "七、卫侯出奔楚。"
            },
            {
              "type": "原文",
              "content": "八、五月癸丑，公会晋侯、齐侯、宋公、蔡侯、郑伯、卫子、莒子，盟于践土。陈侯如会。"
            },
            {
              "type": "原文",
              "content": "其言如会何？后会也。"
            },
            {
              "type": "原文",
              "content": "九、公朝于王所。"
            },
            {
              "type": "原文",
              "content": "曷为不言公如京师？天子在是也。天子在是，则曷为不言天子在是？不与致天子也。"
            },
            {
              "type": "原文",
              "content": "十、六月，卫侯郑自楚复归于卫。"
            },
            {
              "type": "原文",
              "content": "十一、卫元咺出奔晋。"
            },
            {
              "type": "原文",
              "content": "十二、陈侯款卒。"
            },
            {
              "type": "原文",
              "content": "十三、秋，杞伯姬来。"
            },
            {
              "type": "原文",
              "content": "十四、公子遂如齐。"
            },
            {
              "type": "原文",
              "content": "十五、冬，公会晋侯、齐侯、宋公、蔡侯、郑伯、陈子、莒子、邾娄子、秦人于温。"
            },
            {
              "type": "原文",
              "content": "十六、天王狩于河阳。"
            },
            {
              "type": "原文",
              "content": "狩不书，此何以书？不与再致天子也。鲁子曰：“温近而践土远也。”"
            },
            {
              "type": "原文",
              "content": "十七、壬申，公朝于王所。"
            },
            {
              "type": "原文",
              "content": "其日何？录乎内也。"
            },
            {
              "type": "原文",
              "content": "十八、晋人执卫侯归之于京师。"
            },
            {
              "type": "原文",
              "content": "归之于者何？归于者何？归之于者罪已定矣，归于者罪未定也。罪未定，则何以得为伯讨？归之于者，执之于天子之侧者也，罪定不定，已可知矣。归于者，非执之于天子之侧者也，罪定不定，未可知也。卫侯之罪何？杀叔武也。何以不书？为叔武讳也。春秋为贤者讳。何贤乎叔武？让国也。其让国奈何？文公逐卫侯而立叔武，叔武辞立而他人立，则恐卫侯之不得反也，故于是已立，然后为践土之会治反卫侯。卫侯得反曰：“叔武篡我。”元咺争之曰：“叔武无罪。”终杀叔武，元咺走而出。此晋侯也，其称人何？贬。曷为贬？卫之祸，文公为之也。文公为之奈何？文公逐卫侯而立叔武，使人兄弟相疑，放乎杀母弟者，文公为之也。"
            },
            {
              "type": "原文",
              "content": "十九、卫元咺自晋复归于卫。"
            },
            {
              "type": "原文",
              "content": "自者何？有力焉者也。此执其君，其言自何？为叔武争也。"
            },
            {
              "type": "原文",
              "content": "二十、诸侯遂围许。"
            },
            {
              "type": "原文",
              "content": "二十一、曹伯襄复归于曹。遂会诸侯围许。"
            }
          ]
        },
        {
          "title": "二十九年",
          "source": "https://so.gushiwen.cn/guwen/bookv_46653FD803893E4FF2A7EB732E313CF8.aspx",
          "paragraphs": [
            {
              "type": "原文",
              "content": "一、二十有九年，春，介葛卢来。"
            },
            {
              "type": "原文",
              "content": "介葛卢者何？夷狄之君也。何以不言朝？不能乎朝也。"
            },
            {
              "type": "原文",
              "content": "二、公至自围许。"
            },
            {
              "type": "原文",
              "content": "三、夏六月，公会王人、晋人、宋人、齐人、陈人、蔡人、秦人，盟于狄泉。"
            },
            {
              "type": "原文",
              "content": "四、秋，大雨雹。"
            },
            {
              "type": "原文",
              "content": "五、冬，介葛卢来。"
            }
          ]
        },
        {
          "title": "三十年",
          "source": "https://so.gushiwen.cn/guwen/bookv_46653FD803893E4F2E9A86896A3F763E.aspx",
          "paragraphs": [
            {
              "type": "原文",
              "content": "一、三十年，春王正月。"
            },
            {
              "type": "原文",
              "content": "二、夏，狄侵齐。"
            },
            {
              "type": "原文",
              "content": "三、秋，卫杀其大夫元咺及公子瑕。"
            },
            {
              "type": "原文",
              "content": "卫侯未至，其称国以杀何？道杀也。"
            },
            {
              "type": "原文",
              "content": "四、卫侯郑归于卫。"
            },
            {
              "type": "原文",
              "content": "此杀其大夫，其言归何？归恶乎元咺也。曷为归恶乎元咺？元咺之事君也，君出则己入，君入则己出，以为不臣也。"
            },
            {
              "type": "原文",
              "content": "五、晋人、秦人围郑。"
            },
            {
              "type": "原文",
              "content": "六、介人侵萧。"
            },
            {
              "type": "原文",
              "content": "七、冬，天王使宰周公来聘。"
            },
            {
              "type": "原文",
              "content": "八、公子遂如京师，遂如晋。"
            },
            {
              "type": "原文",
              "content": "大夫无遂事，此其言遂何？公不得为政尔。"
            }
          ]
        },
        {
          "title": "三十一年",
          "source": "https://so.gushiwen.cn/guwen/bookv_46653FD803893E4FC6B9772FD0B44F11.aspx",
          "paragraphs": [
            {
              "type": "原文",
              "content": "一、三十有一年，春，取济西田。"
            },
            {
              "type": "原文",
              "content": "恶乎取之？取之曹也。曷为不言取之曹？讳取同姓之田也。此未有伐曹者，则其言取之曹何？晋侯执曹伯，班其所取侵地于诸侯也。晋侯执曹伯，班其所取侵地于诸侯，则何讳乎取同姓之田？久也。"
            },
            {
              "type": "原文",
              "content": "二、公子遂如晋。"
            },
            {
              "type": "原文",
              "content": "三、夏四月，四卜郊不从，乃免牲，犹三望。"
            },
            {
              "type": "原文",
              "content": "曷为或言三卜？或言四卜？三卜，礼也；四卜，非礼也。三卜何以礼？四卜何以非礼？求吉之道三。禘尝不卜，郊何以卜？卜郊，非礼也。卜郊何以非礼？鲁郊，非礼也。鲁郊何以非礼？天子祭天，诸侯祭土。天子有方望之事，无所不通。诸侯山川有不在其封内者，则不祭也。曷为或言免牲？或言免牛？免牲礼也，免牛非礼也。免牛何以非礼？伤者曰牛。三望者何？望祭也。然则曷祭？祭泰山河海。曷为祭泰山河海？山川有能润于百里者，天子秩而祭之。触石而出，肤寸而合，不崇朝而徧雨乎天下者，唯泰山尔。河海润于千里。犹者何？通可以已也。何以书？讥不郊而望祭也。"
            },
            {
              "type": "原文",
              "content": "四、秋七月。"
            },
            {
              "type": "原文",
              "content": "五、冬，杞伯姬来求妇。"
            },
            {
              "type": "原文",
              "content": "其言来求妇何？兄弟辞也。其称妇何？有姑之辞也。"
            },
            {
              "type": "原文",
              "content": "六、狄围卫。"
            },
            {
              "type": "原文",
              "content": "七、十有二月，卫迁于帝丘。"
            }
          ]
        },
        {
          "title": "三十二年",
          "source": "https://so.gushiwen.cn/guwen/bookv_46653FD803893E4F1CDB6C29A8C196AA.aspx",
          "paragraphs": [
            {
              "type": "原文",
              "content": "一、三十有二年，春王正月。"
            },
            {
              "type": "原文",
              "content": "二、夏四月己丑，郑伯接卒。"
            },
            {
              "type": "原文",
              "content": "三、卫人侵狄。"
            },
            {
              "type": "原文",
              "content": "四、秋，卫人及狄盟。"
            },
            {
              "type": "原文",
              "content": "五、冬十有二月己卯，晋侯重耳卒。"
            }
          ]
        },
        {
          "title": "三十三年",
          "source": "https://so.gushiwen.cn/guwen/bookv_46653FD803893E4F4F922F680FA58D0C.aspx",
          "paragraphs": [
            {
              "type": "原文",
              "content": "一、三十有三年，春王二月，秦人入滑。"
            },
            {
              "type": "原文",
              "content": "二、齐侯使国归父来聘。"
            },
            {
              "type": "原文",
              "content": "三、夏四月辛巳，晋人及姜戎败秦于殽。"
            },
            {
              "type": "原文",
              "content": "其谓之秦何？夷狄之也。曷为夷狄之？秦伯将袭郑，百里子与蹇叔子谏曰：“千里而袭人，未有不亡者也。”秦伯怒曰：“若尔之年者，宰上之木拱矣，尔曷知！”师出，百里子与蹇叔子送其子而戒之曰：“尔即死，必于殽之嵚岩，是文王之所辟风雨者也，吾将尸尔焉。”子揖师而行。百里子与蹇叔子从其子而哭之。秦伯怒曰：“尔曷为哭吾师？”对曰：“臣非敢哭君师，哭臣之子也。”弦高者，郑商也，遇之殽，矫以郑伯之命而犒师焉，或曰往矣，或曰反矣。然而晋人与姜戎要之殽而击之，匹马只轮无反者。其言及姜戎何？姜戎微也，称人亦微者也。何言乎姜戎之微？先轸也，或曰襄公亲之。襄公亲之，则其称人何？贬。曷为贬？君在乎殡而用师，危不得葬也。诈战不日，此何以日？尽也。"
            },
            {
              "type": "原文",
              "content": "四、癸巳，葬晋文公。"
            },
            {
              "type": "原文",
              "content": "五、狄侵齐。"
            },
            {
              "type": "原文",
              "content": "六、公伐邾娄，取丛。"
            },
            {
              "type": "原文",
              "content": "七、秋，公子遂率师伐邾娄。"
            },
            {
              "type": "原文",
              "content": "八、晋人败狄于箕。"
            },
            {
              "type": "原文",
              "content": "九、冬十月，公如齐。"
            },
            {
              "type": "原文",
              "content": "十、十有二月，公至自齐。"
            },
            {
              "type": "原文",
              "content": "十一、乙巳，公薨于小寝。"
            },
            {
              "type": "原文",
              "content": "十二、霣霜不杀草，李梅实。"
            },
            {
              "type": "原文",
              "content": "何以书？记异也。何异尔？不时也。"
            },
            {
              "type": "原文",
              "content": "十三、晋人、陈人、郑人伐许。"
            }
          ]
        }
      ]
    },
    {
      "title": "文公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FC1687B9016249C86.aspx",
          "paragraphs": [
            {
              "type": "原文",
              "content": "一、元年，春王正月，公即位。"
            },
            {
              "type": "原文",
              "content": "二、二月癸亥朔，日有食之。"
            },
            {
              "type": "原文",
              "content": "三、天王使叔服来会葬。"
            },
            {
              "type": "原文",
              "content": "其言来会葬何？会葬礼也。"
            },
            {
              "type": "原文",
              "content": "四、夏四月丁巳，葬我君僖公。"
            },
            {
              "type": "原文",
              "content": "五、天王使毛伯来锡公命。"
            },
            {
              "type": "原文",
              "content": "锡者何？赐也。命者何？加我服也。"
            },
            {
              "type": "原文",
              "content": "六、晋侯伐卫。"
            },
            {
              "type": "原文",
              "content": "七、叔孙得臣如京师。"
            },
            {
              "type": "原文",
              "content": "八、卫人伐晋。"
            },
            {
              "type": "原文",
              "content": "九、秋，公孙敖会晋侯于戚。"
            },
            {
              "type": "原文",
              "content": "十、冬十月丁未，楚世子商臣弒其君髠。"
            },
            {
              "type": "原文",
              "content": "十一、公孙敖如齐。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FBD99AAD74B23B190.aspx",
          "paragraphs": [
            {
              "type": "原文",
              "content": "一、二年，春王二月甲子，晋侯及秦师战于彭衙，秦师败绩。"
            },
            {
              "type": "原文",
              "content": "二、丁丑，作僖公主。"
            },
            {
              "type": "原文",
              "content": "作僖公主者何？为僖公作主也。主者曷用？虞主用桑，练主用栗。用栗者，藏主也。作僖公主，何以书？讥。何讥尔？不时也。其不时奈何？欲久丧而后不能也。"
            },
            {
              "type": "原文",
              "content": "三、三月乙巳，及晋处父盟。"
            },
            {
              "type": "原文",
              "content": "此晋阳处父也，何以不氏？讳与大夫盟也。"
            },
            {
              "type": "原文",
              "content": "四、夏六月，公孙敖会宋公、陈侯、郑伯、晋士縠，盟于垂敛。"
            },
            {
              "type": "原文",
              "content": "五、自十有二月不雨，至于秋七月。"
            },
            {
              "type": "原文",
              "content": "何以书？记异也。大旱以灾书，此亦旱也，曷为以异书？大旱之日短而云灾，故以灾书。此不雨之日长而无灾，故以异书也。"
            },
            {
              "type": "原文",
              "content": "六、八月丁卯，大事于太庙，跻僖公。"
            },
            {
              "type": "原文",
              "content": "大事者何？大祫也。大祫者何？合祭也。其合祭奈何？毁庙之主陈于太祖，未毁庙之主皆升，合食于太祖，五年而再殷祭。跻者何？升也。何言乎升僖公？讥。何讥尔？逆祀也。其逆祀奈何？先祢而后祖也。"
            },
            {
              "type": "原文",
              "content": "七、冬，晋人、宋人、陈人、郑人伐秦。"
            },
            {
              "type": "原文",
              "content": "八、公子遂如齐纳币。"
            },
            {
              "type": "原文",
              "content": "纳币不书，此何以书？讥。何讥尔？讥丧娶也。娶在三年之外，则何讥乎丧娶？三年之内不图婚。吉禘于庄公，讥。然则曷为不于祭焉讥？三年之恩疾矣，非虚加之也，以人心为皆有之。以人心为皆有之，则曷为独于娶焉讥？娶者，大吉也，非常吉也。其为吉者主于己，以为有人心焉者，则宜于此焉变矣。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F0150DF7A45DCC464.aspx",
          "paragraphs": [
            {
              "type": "原文",
              "content": "一、三年，春王正月，叔孙得臣会晋人、宋人、陈人、卫人、郑人伐沈，沈溃。"
            },
            {
              "type": "原文",
              "content": "二、夏五月，王子虎卒。"
            },
            {
              "type": "原文",
              "content": "王子虎者何？天子之大夫也。外大夫不卒，此何以卒？新使乎我也。"
            },
            {
              "type": "原文",
              "content": "三、秦人伐晋。"
            },
            {
              "type": "原文",
              "content": "四、秋，楚人围江。"
            },
            {
              "type": "原文",
              "content": "五、雨螽于宋。"
            },
            {
              "type": "原文",
              "content": "雨螽者何？死而坠也。何以书？记异也。外异不书，此何以书？为王者之后记异也。"
            },
            {
              "type": "原文",
              "content": "六、冬，公如晋。十有二月己巳，公及晋侯盟。"
            },
            {
              "type": "原文",
              "content": "七、晋阳处父帅师伐楚以救江。"
            },
            {
              "type": "原文",
              "content": "此伐楚也，其言救江何？为谖也。其为谖奈何？伐楚为救江也。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F8C08602BA1D2FCED.aspx",
          "paragraphs": [
            {
              "type": "原文",
              "content": "一、四年，春，公至自晋。"
            },
            {
              "type": "原文",
              "content": "二、夏，逆妇姜于齐。"
            },
            {
              "type": "原文",
              "content": "其谓之逆妇姜于齐何？略之也。高子曰：“娶乎大夫者，略之也。”"
            },
            {
              "type": "原文",
              "content": "三、狄侵齐。"
            },
            {
              "type": "原文",
              "content": "四、秋，楚人灭江。"
            },
            {
              "type": "原文",
              "content": "五、晋侯伐秦。"
            },
            {
              "type": "原文",
              "content": "六、卫侯使寗速来聘。"
            },
            {
              "type": "原文",
              "content": "七、冬十有一月壬寅，夫人风氏薨。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F9153035D4C7681E0.aspx",
          "paragraphs": [
            {
              "type": "原文",
              "content": "一、五年，春王正月，王使荣叔归含且赗。"
            },
            {
              "type": "原文",
              "content": "含者何？口实也。其言归含且赗何？兼之。兼之非礼也。"
            },
            {
              "type": "原文",
              "content": "二、三月辛亥，葬我小君成风。"
            },
            {
              "type": "原文",
              "content": "成风者何？僖公之母也。"
            },
            {
              "type": "原文",
              "content": "三、王使召伯来会葬。"
            },
            {
              "type": "原文",
              "content": "四、夏，公孙敖如晋。"
            },
            {
              "type": "原文",
              "content": "五、秦人入鄀。"
            },
            {
              "type": "原文",
              "content": "六、秋，楚人灭六。"
            },
            {
              "type": "原文",
              "content": "七、冬十月甲申，许男业卒。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4FF3597B22FE3CB14B.aspx",
          "paragraphs": [
            {
              "type": "原文",
              "content": "一、六年，春，葬许僖公。"
            },
            {
              "type": "原文",
              "content": "二、夏，季孙行父如陈。"
            },
            {
              "type": "原文",
              "content": "三、秋，季孙行父如晋。"
            },
            {
              "type": "原文",
              "content": "四、八月乙亥，晋侯讙卒。"
            },
            {
              "type": "原文",
              "content": "五、冬十月，公子遂如晋。"
            },
            {
              "type": "原文",
              "content": "六、晋杀其大夫阳处父。"
            },
            {
              "type": "原文",
              "content": "七、晋狐射姑出奔狄。"
            },
            {
              "type": "原文",
              "content": "晋杀其大夫阳处父，则狐射姑曷为出奔？射姑杀也。射姑杀则其称国以杀何？君漏言也。其漏言奈何？君将使射姑将。阳处父谏曰：“射姑民众不说，不可使将。”于是废将。阳处父出，射姑入。君谓射姑曰：“阳处父言曰：‘射姑民众不说，不可使将。’”射姑怒，出刺阳处父于朝而走。"
            },
            {
              "type": "原文",
              "content": "八、闰月不告月，犹朝于庙。"
            },
            {
              "type": "原文",
              "content": "不告月者何？不告朔也。曷为不告朔？天无是月也。闰月矣，何以谓之天无是月？非常月也。犹者何？通可以已也。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F1B0394B14A532D7C.aspx",
          "paragraphs": [
            {
              "type": "原文",
              "content": "一、七年，春，公伐邾娄。"
            },
            {
              "type": "原文",
              "content": "二、三月甲戌，取须朐。"
            },
            {
              "type": "原文",
              "content": "取邑不日，此何以日？内辞也，使若他人然。"
            },
            {
              "type": "原文",
              "content": "三、遂城郚。"
            },
            {
              "type": "原文",
              "content": "四、夏四月，宋公王臣卒。"
            },
            {
              "type": "原文",
              "content": "五、宋人杀其大夫。"
            },
            {
              "type": "原文",
              "content": "何以不名？宋三世无大夫，三世内娶也。"
            },
            {
              "type": "原文",
              "content": "六、戊子，晋人及秦人战于令狐，晋先眛以师奔秦。"
            },
            {
              "type": "原文",
              "content": "此偏战也，何以不言师败绩？敌也。此晋先眛也，其称人何？贬。曷为贬？外也。其外奈何？以师外也。何以不言出？遂在外也。"
            },
            {
              "type": "原文",
              "content": "七、狄侵我西鄙。"
            },
            {
              "type": "原文",
              "content": "八、秋八月，公会诸侯、晋大夫盟于扈。"
            },
            {
              "type": "原文",
              "content": "诸侯何以不序？大夫何以不名？公失序也。公失序奈何？诸侯不可使与公盟，眣晋大夫使与公盟也。"
            },
            {
              "type": "原文",
              "content": "九、冬，徐伐莒。"
            },
            {
              "type": "原文",
              "content": "十、公孙敖如莒莅盟。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4FF8E9CFBD5895F65D.aspx",
          "paragraphs": [
            {
              "type": "原文",
              "content": "一、八年，春王正月。"
            },
            {
              "type": "原文",
              "content": "二、夏四月。"
            },
            {
              "type": "原文",
              "content": "三、秋八月戊申，天王崩。"
            },
            {
              "type": "原文",
              "content": "四、冬十月壬午，公子遂会晋赵盾，盟于衡雍。"
            },
            {
              "type": "原文",
              "content": "五、乙酉，公子遂会伊雒戎，盟于暴。"
            },
            {
              "type": "原文",
              "content": "六、公孙敖如京师，不至复。丙戌，奔莒。"
            },
            {
              "type": "原文",
              "content": "不至复者何？不至复者，内辞也，不可使往也。不可使往，则其言如京师何？遂公意也。何以不言出？遂在外也。"
            },
            {
              "type": "原文",
              "content": "七、螽。"
            },
            {
              "type": "原文",
              "content": "八、宋人杀其大夫司马。"
            },
            {
              "type": "原文",
              "content": "九、宋司城来奔。"
            },
            {
              "type": "原文",
              "content": "司马者何？司城者何？皆官举也。曷为皆官举？宋三世无大夫，三世内娶也。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F1CE7FF085CA75798.aspx",
          "paragraphs": [
            {
              "type": "原文",
              "content": "一、九年，春，毛伯来求金。"
            },
            {
              "type": "原文",
              "content": "毛伯者何？天子之大夫也。何以不称使？当丧未君也。踰年矣，何以谓之未君？即位矣，而未称王也。未称王，何以知其即位？以诸侯之踰年即位，亦知天子之踰年即位也。以天子三年然后称王，亦知诸侯于其封内三年称子也，踰年称公矣。则曷为于其封内三年称子？缘民臣之心不可一日无君，缘终始之义，一年不二君，不可旷年无君。缘孝子之心，则三年不忍当也。毛伯来求金，何以书？讥。何讥尔？王者无求，求金非礼也。然则是王者与？曰：非也。非王者则曷为谓之王者？王者无求，曰：是子也。继文王之体，守文王之法度，文王之法无求，而求，故讥之也。"
            },
            {
              "type": "原文",
              "content": "二、夫人姜氏如齐。"
            },
            {
              "type": "原文",
              "content": "三、二月，叔孙得臣如京师。"
            },
            {
              "type": "原文",
              "content": "四、辛丑，葬襄王。"
            },
            {
              "type": "原文",
              "content": "王者不书葬，此何以书？不及时书，过时书，我有往者则书。"
            },
            {
              "type": "原文",
              "content": "五、晋人杀其大夫先都。"
            },
            {
              "type": "原文",
              "content": "六、三月，夫人姜氏至自齐。"
            },
            {
              "type": "原文",
              "content": "七、晋人杀其大夫縠及箕郑父。"
            },
            {
              "type": "原文",
              "content": "八、楚人伐郑。"
            },
            {
              "type": "原文",
              "content": "九、公子遂会晋人、宋人、卫人、许人救郑。"
            },
            {
              "type": "原文",
              "content": "十、夏，狄侵齐。"
            },
            {
              "type": "原文",
              "content": "十一、秋八月，曹伯襄卒。"
            },
            {
              "type": "原文",
              "content": "十二、九月癸酉，地震。"
            },
            {
              "type": "原文",
              "content": "地震者何？动地也。何以书？记异也。"
            },
            {
              "type": "原文",
              "content": "十三、冬，楚子使椒来聘。"
            },
            {
              "type": "原文",
              "content": "椒者何？楚大夫也。楚无大夫，此何以书？始有大夫也。始有大夫，则何以不氏？许夷狄者不一而足也。"
            },
            {
              "type": "原文",
              "content": "十四、秦人来归僖公成风之襚。"
            },
            {
              "type": "原文",
              "content": "其言僖公成风何？兼之。兼之非礼也。曷为不言及成风？成风尊也。"
            },
            {
              "type": "原文",
              "content": "十五、葬曹共公。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F2BB2D53D3BC909E6.aspx",
          "paragraphs": [
            {
              "type": "原文",
              "content": "一、十年，春王三月辛卯，臧孙辰卒。"
            },
            {
              "type": "原文",
              "content": "二、夏，秦伐晋。"
            },
            {
              "type": "原文",
              "content": "三、楚杀其大夫宣申。"
            },
            {
              "type": "原文",
              "content": "四、自正月不雨，至于秋七月。"
            },
            {
              "type": "原文",
              "content": "五、及苏子盟于女栗。"
            },
            {
              "type": "原文",
              "content": "六、冬，狄侵宋。"
            },
            {
              "type": "原文",
              "content": "七、楚子、蔡侯次于屈貉。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4F435A570D5F3BFF92.aspx",
          "paragraphs": [
            {
              "type": "原文",
              "content": "一、十有一年，春，楚子伐圈。"
            },
            {
              "type": "原文",
              "content": "二、夏，叔彭生会晋郄缺于承匡。"
            },
            {
              "type": "原文",
              "content": "三、秋，曹伯来朝。"
            },
            {
              "type": "原文",
              "content": "四、公子遂如宋。"
            },
            {
              "type": "原文",
              "content": "五、狄侵齐。"
            },
            {
              "type": "原文",
              "content": "六、冬十月甲午，叔孙得臣败狄于咸。"
            },
            {
              "type": "原文",
              "content": "狄者何？长狄也。兄弟三人，一者之齐，一者之鲁，一者之晋。其之齐者，王子成父杀之；其之鲁者，叔孙得臣杀之；则未知其之晋者也。其言败何？大之也。其日何？大之也。其地何？大之也。何以书？记异也。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F7FA8ABE28090331F.aspx",
          "paragraphs": [
            {
              "type": "原文",
              "content": "一、十有二年，春王正月，盛伯来奔。"
            },
            {
              "type": "原文",
              "content": "盛伯者何？失地之君也。何以不名？兄弟辞也。"
            },
            {
              "type": "原文",
              "content": "二、杞伯来朝。"
            },
            {
              "type": "原文",
              "content": "三、二月庚子，子叔姬卒。"
            },
            {
              "type": "原文",
              "content": "此未适人，何以卒？许嫁矣。妇人许嫁，字而笄之，死则以成人丧治之。其称子何？贵也。其贵奈何？母弟也。"
            },
            {
              "type": "原文",
              "content": "四、夏，楚人围巢。"
            },
            {
              "type": "原文",
              "content": "五、秋，滕子来朝。"
            },
            {
              "type": "原文",
              "content": "六、秦伯使遂来聘。"
            },
            {
              "type": "原文",
              "content": "遂者何？秦大夫也。秦无大夫，此何以书？贤缪公也。何贤乎缪公？以为能变也。其为能变奈何？惟諓諓善竫言。俾君子易怠。而况乎我多有之，惟一介断断焉无他技。其心休休，能有容，是难也。"
            },
            {
              "type": "原文",
              "content": "七、冬，十有二月戊午，晋人、秦人战于河曲。"
            },
            {
              "type": "原文",
              "content": "此偏战也，何以不言师败绩？敌也。曷为以水地？河曲疏矣，河千里而一曲也。"
            },
            {
              "type": "原文",
              "content": "八、季孙行父帅师城诸及运。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F3D0D3805DAB0B5E8.aspx",
          "paragraphs": [
            {
              "type": "原文",
              "content": "文公十三年"
            },
            {
              "type": "原文",
              "content": "春王正月。"
            },
            {
              "type": "原文",
              "content": "夏五月壬午，陈侯朔卒。"
            },
            {
              "type": "原文",
              "content": "邾娄子蘧?卒。"
            },
            {
              "type": "原文",
              "content": "自正月不雨至于秋七月。"
            },
            {
              "type": "原文",
              "content": "世室屋坏，世室者何？鲁公之庙也。周公称大庙，鲁公称世室，群公称宫。此鲁公之庙也，曷为谓之世室？世室犹世室也，世世不毁也。周公何以称大庙于鲁？封鲁公以为周公也。周公拜乎前，鲁拜乎后。曰：“生以养周公，死以为周公主。”然则周公之鲁乎？曰：“不之鲁也。封鲁公以为周公主。”然则周公曷为不之鲁？欲天下之一乎周也。鲁祭周公何以为牲？周公用白牲，鲁公用??。群公不毛。鲁祭周公何以为盛？周公盛，鲁公焘，群公廪。世室屋坏何以书？讥。何讥尔？久不修也。"
            },
            {
              "type": "原文",
              "content": "冬，公如晋。"
            },
            {
              "type": "原文",
              "content": "卫侯会于沓。"
            },
            {
              "type": "原文",
              "content": "狄侵卫。"
            },
            {
              "type": "原文",
              "content": "十有二月己丑，公及晋侯盟。"
            },
            {
              "type": "原文",
              "content": "还自晋。"
            },
            {
              "type": "原文",
              "content": "郑伯会公于斐。还者何？善辞也。何善尔？往党卫侯会公于沓，至得与晋侯盟。反党郑伯会公于斐，故善之也。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4FEFA5A3B71595AE62.aspx",
          "paragraphs": [
            {
              "type": "原文",
              "content": "一、十有四年，春王正月，公至自晋。"
            },
            {
              "type": "原文",
              "content": "二、邾娄人伐我南鄙。"
            },
            {
              "type": "原文",
              "content": "三、叔彭生帅师伐邾娄。"
            },
            {
              "type": "原文",
              "content": "四、夏五月乙亥，齐侯潘卒。"
            },
            {
              "type": "原文",
              "content": "五、六月，公会宋公、陈侯、卫侯、郑伯、许男、曹伯、晋赵盾。癸酉，同盟于新城。"
            },
            {
              "type": "原文",
              "content": "六、秋七月，有星孛入于北斗。"
            },
            {
              "type": "原文",
              "content": "孛者何？彗星也。其言入于北斗何？北斗有中也。何以书？记异也。"
            },
            {
              "type": "原文",
              "content": "七、公至自会。"
            },
            {
              "type": "原文",
              "content": "八、晋人纳接菑于邾娄，弗克纳。"
            },
            {
              "type": "原文",
              "content": "纳者何？入辞也。其言弗克纳何？大其弗克纳也。何大乎其弗克纳？晋郄缺帅师革车八百乘，以纳接菑于邾娄，力沛若有余而纳之。邾娄人言曰：“接菑，晋出也；貜且，齐出也。子以其指，则接菑也四，貜且也六。子以大国压之，则未知齐晋孰有之也，贵则皆贵矣。虽然，貜且也长。”郄缺曰：“非吾力不能纳也，义实不尔克也。”引师而去之，故君子大其弗克纳也。此晋郄缺也，其称人何？贬。曷为贬？不与大夫专废置君也。曷为不与？实与而文不与。文曷为不与？大夫之义不得专废置君也。"
            },
            {
              "type": "原文",
              "content": "九、九月甲申，公孙敖卒于齐。"
            },
            {
              "type": "原文",
              "content": "十、齐公子商人弒其君舍。"
            },
            {
              "type": "原文",
              "content": "此未踰年之君也，其言弒其君舍何？己立之，己杀之，成死者，而贱生者也。"
            },
            {
              "type": "原文",
              "content": "十一、宋子哀来奔。"
            },
            {
              "type": "原文",
              "content": "宋子哀者何？无闻焉尔。"
            },
            {
              "type": "原文",
              "content": "十二、冬，单伯如齐。齐人执单伯，齐人执子叔姬。"
            },
            {
              "type": "原文",
              "content": "执者曷为或称行人？或不称行人？称行人而执者，以其事执也；不称行人而执者，以己执也。单伯之罪何？道淫也。恶乎淫？淫乎子叔姬。然则曷为不言齐人执单伯及子叔姬？内辞也，使若异罪然。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F2FE7A629559495BC.aspx",
          "paragraphs": [
            {
              "type": "原文",
              "content": "一、十有五年，春，季孙行父如晋。"
            },
            {
              "type": "原文",
              "content": "二、三月，宋司马华孙来盟。"
            },
            {
              "type": "原文",
              "content": "三、夏，曹伯来朝。"
            },
            {
              "type": "原文",
              "content": "四、齐人归公孙敖之丧。"
            },
            {
              "type": "原文",
              "content": "何以不言来？内辞也。胁我而归之，笋将而来也。"
            },
            {
              "type": "原文",
              "content": "五、六月辛丑朔，日有食之，鼓用牲于社。"
            },
            {
              "type": "原文",
              "content": "六、单伯至自齐。"
            },
            {
              "type": "原文",
              "content": "七、晋郄缺帅师伐蔡，戊申入蔡。"
            },
            {
              "type": "原文",
              "content": "入不言伐，此其言伐何？至之日也。其日何？至之日也。"
            },
            {
              "type": "原文",
              "content": "八、秋，齐人侵我西鄙。"
            },
            {
              "type": "原文",
              "content": "九、季孙行父如晋。"
            },
            {
              "type": "原文",
              "content": "十、冬十有一月，诸侯盟于扈。"
            },
            {
              "type": "原文",
              "content": "十一、十有二月，齐人来归子叔姬。"
            },
            {
              "type": "原文",
              "content": "其言来何？闵之也。此有罪，何闵尔？父母之于子，虽有罪，犹若其不欲服罪然。"
            },
            {
              "type": "原文",
              "content": "十二、齐侯侵我西鄙，遂伐曹，入其郛。"
            },
            {
              "type": "原文",
              "content": "郛者何？恢郭也。入郛书乎？曰不书。入郛不书，此何以书？动我也。动我者何？内辞也。其实我动焉尔。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4FFA2D0C374A91B2ED.aspx",
          "paragraphs": [
            {
              "type": "原文",
              "content": "一、十有六年，春，季孙行父会齐侯于阳谷，齐侯弗及盟。"
            },
            {
              "type": "原文",
              "content": "其言弗及盟何？不见与盟也。"
            },
            {
              "type": "原文",
              "content": "二、夏五月，公四不视朔。"
            },
            {
              "type": "原文",
              "content": "公曷为四不视朔？公有疾也。何言乎公有疾不视朔？自是公无疾不视朔也。然则曷为不言公无疾不视朔？有疾犹可言也，无疾不可言也。"
            },
            {
              "type": "原文",
              "content": "三、六月戊辰，公子遂及齐侯盟于犀丘。"
            },
            {
              "type": "原文",
              "content": "四、秋八月辛未，夫人姜氏薨。"
            },
            {
              "type": "原文",
              "content": "五、毁泉台。"
            },
            {
              "type": "原文",
              "content": "泉台者何？郎台也。郎台则曷为谓之泉台？未成为郎台，既成为泉台。毁泉台，何以书？讥。何讥尔？筑之讥，毁之讥。先祖为之，己毁之，不如勿居而已矣。"
            },
            {
              "type": "原文",
              "content": "六、楚人、秦人、巴人灭庸。"
            },
            {
              "type": "原文",
              "content": "七、冬十有一月，宋人弒其君处臼。"
            },
            {
              "type": "原文",
              "content": "弒君者曷为或称名氏？或不称名氏？大夫弒君称名氏，贱者穷诸人；大夫相杀称人，贱者穷诸盗。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4F46B91A5A6512A49E.aspx",
          "paragraphs": [
            {
              "type": "原文",
              "content": "一、十有七年，春，晋人、卫人、陈人、郑人伐宋。"
            },
            {
              "type": "原文",
              "content": "二、夏四月癸亥，葬我小君圣姜。"
            },
            {
              "type": "原文",
              "content": "圣姜者何？文公之母也。"
            },
            {
              "type": "原文",
              "content": "三、齐侯伐我西鄙。"
            },
            {
              "type": "原文",
              "content": "四、六月癸未，公及齐侯盟于谷。"
            },
            {
              "type": "原文",
              "content": "五、诸侯会于扈。"
            },
            {
              "type": "原文",
              "content": "六、秋，公至自谷。"
            },
            {
              "type": "原文",
              "content": "七、公子遂如齐。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F6EA28239BA587923.aspx",
          "paragraphs": [
            {
              "type": "原文",
              "content": "一、十有八年，春王二月丁丑，公薨于台下。"
            },
            {
              "type": "原文",
              "content": "二、秦伯罃卒。"
            },
            {
              "type": "原文",
              "content": "三、夏五月戊戌，齐人弒其君商人。"
            },
            {
              "type": "原文",
              "content": "四、六月癸酉，葬我君文公。"
            },
            {
              "type": "原文",
              "content": "五、秋，公子遂、叔孙得臣如齐。"
            },
            {
              "type": "原文",
              "content": "六、冬十月，子卒。"
            },
            {
              "type": "原文",
              "content": "子卒者孰谓？谓子赤也。何以不日？隐之也。何隐尔？弒也。弒则何以不日？不忍言也。"
            },
            {
              "type": "原文",
              "content": "七、夫人姜氏归于齐。"
            },
            {
              "type": "原文",
              "content": "八、季孙行父如齐。"
            },
            {
              "type": "原文",
              "content": "九、莒弒其君庶其。"
            },
            {
              "type": "原文",
              "content": "称国以弒何？称国以弒者，众弒君之辞。"
            }
          ]
        }
      ]
    },
    {
      "title": "宣公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FFD456B98B47E4960.aspx",
          "paragraphs": [
            {
              "type": "原文",
              "content": "一、元年，春王正月，公即位。公子遂如齐逆女。"
            },
            {
              "type": "原文",
              "content": "继弒君不言即位，此其言即位何？其意也。"
            },
            {
              "type": "原文",
              "content": "二、三月，遂以夫人妇姜至自齐。"
            },
            {
              "type": "原文",
              "content": "遂何以不称公子？一事而再见者，卒名也。夫人何以不称姜氏？贬。曷为贬？讥丧娶也。丧娶者公也，则曷为贬夫人？内无贬于公之道也。内无贬于公之道，则曷为贬夫人？夫人与公一体也。其称妇何？有姑之辞也。"
            },
            {
              "type": "原文",
              "content": "三、夏，季孙行父如齐。"
            },
            {
              "type": "原文",
              "content": "四、晋放其大夫胥甲父于卫。"
            },
            {
              "type": "原文",
              "content": "放之者何？犹曰无去是云尔。然则何言尔？近正也。此其为近正奈何？古者大夫已去，三年待放。君放之，非也；大夫待放，正也。古者臣有大丧，则君三年不呼其门。已练可以弁冕，服金革之事。君使之非也，臣行之礼也。闵子要绖而服事，既而曰：“若此乎古之道，不即人心。”退而致仕。孔子盖善之也。"
            },
            {
              "type": "原文",
              "content": "五、公会齐侯于平州。"
            },
            {
              "type": "原文",
              "content": "六、公子遂如齐。"
            },
            {
              "type": "原文",
              "content": "七、六月，齐人取济西田。"
            },
            {
              "type": "原文",
              "content": "外取邑不书，此何以书？所以赂齐也。曷为赂齐？为弒子赤之赂也。"
            },
            {
              "type": "原文",
              "content": "八、秋，邾娄子来朝。"
            },
            {
              "type": "原文",
              "content": "九、楚子、郑人侵陈，遂侵宋。"
            },
            {
              "type": "原文",
              "content": "十、晋赵盾帅师救陈。宋公、陈侯、卫侯、曹伯会晋师于斐林伐郑。"
            },
            {
              "type": "原文",
              "content": "此晋赵盾之师也，曷为不言赵盾之师？君不会大夫之辞也。"
            },
            {
              "type": "原文",
              "content": "十一、冬，晋赵穿帅师侵柳。"
            },
            {
              "type": "原文",
              "content": "柳者何？天子之邑也。曷为不系乎周？不与伐天子也。"
            },
            {
              "type": "原文",
              "content": "十二、晋人、宋人伐郑。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FFD31ABCC5B85A036.aspx",
          "paragraphs": [
            {
              "type": "原文",
              "content": "一、二年，春王二月壬子，宋华元帅师及郑公子归生帅师战于大棘。宋师败绩，获宋华元。"
            },
            {
              "type": "原文",
              "content": "二、秦师伐晋。"
            },
            {
              "type": "原文",
              "content": "三、夏，晋人、宋人、卫人、陈人侵郑。"
            },
            {
              "type": "原文",
              "content": "四、秋九月乙丑，晋赵盾弒其君夷獔。"
            },
            {
              "type": "原文",
              "content": "五、冬十月乙亥，天王崩。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F6AF2BBC272D9A497.aspx",
          "paragraphs": [
            {
              "type": "原文",
              "content": "一、三年，春王正月，郊牛之口伤，改卜牛。牛死，乃不郊，犹三望。"
            },
            {
              "type": "原文",
              "content": "其言之何？缓也。曷为不复卜？养牲养二卜。帝牲不吉，则扳稷牲而卜之。帝牲在于涤三月，于稷者唯具是视。郊曷为必祭稷？王者必以其祖配。王者则曷为必以其祖配？自内出者无匹不行，自外至者无主不止。"
            },
            {
              "type": "原文",
              "content": "二、葬匡王。"
            },
            {
              "type": "原文",
              "content": "三、楚子伐贲浑戎。"
            },
            {
              "type": "原文",
              "content": "四、夏，楚人侵郑。"
            },
            {
              "type": "原文",
              "content": "五、秋，赤狄侵齐。"
            },
            {
              "type": "原文",
              "content": "六、宋师围曹。"
            },
            {
              "type": "原文",
              "content": "七、冬十月丙戌，郑伯兰卒。"
            },
            {
              "type": "原文",
              "content": "八、葬郑缪公。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4FB8660957D6AAD153.aspx",
          "paragraphs": [
            {
              "type": "原文",
              "content": "一、四年，春王正月，公及齐侯平莒及郯。莒人不肯，公伐莒，取向。"
            },
            {
              "type": "原文",
              "content": "此平莒也，其言不肯何？辞取向也。"
            },
            {
              "type": "原文",
              "content": "二、秦伯稻卒。"
            },
            {
              "type": "原文",
              "content": "三、夏六月乙酉，郑公子归生弒其君夷。"
            },
            {
              "type": "原文",
              "content": "四、赤狄侵齐。"
            },
            {
              "type": "原文",
              "content": "五、秋，公如齐。"
            },
            {
              "type": "原文",
              "content": "六、公至自齐。"
            },
            {
              "type": "原文",
              "content": "七、冬，楚子伐郑。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F6075B17D85875EE3.aspx",
          "paragraphs": [
            {
              "type": "原文",
              "content": "一、五年，春，公如齐。"
            },
            {
              "type": "原文",
              "content": "二、夏，公至自齐。"
            },
            {
              "type": "原文",
              "content": "三、秋九月，齐高固来逆子叔姬。"
            },
            {
              "type": "原文",
              "content": "四、叔孙得臣卒。"
            },
            {
              "type": "原文",
              "content": "五、冬，齐高固及子叔姬来。"
            },
            {
              "type": "原文",
              "content": "何言乎高固之来？言叔姬之来，而不言高固之来则不可。子公羊子曰：“其诸为其双双而俱至者与。”"
            },
            {
              "type": "原文",
              "content": "六、楚人伐郑。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F35AEC570756EABE8.aspx",
          "paragraphs": [
            {
              "type": "原文",
              "content": "一、六年，春，晋赵盾、卫孙免侵陈。"
            },
            {
              "type": "原文",
              "content": "赵盾弒君，此其复见何？亲弒君者赵穿也。亲弒君者赵穿，则曷为加之赵盾？不讨贼也。何以谓之不讨贼？晋史书贼曰：“晋赵盾弒其君夷獔。”赵盾曰：“天乎无辜！吾不弒君，谁谓吾弒君者乎？”史曰：“尔为仁为义，人弒尔君，而复国不讨贼，此非弒君而何？”"
            },
            {
              "type": "原文",
              "content": "赵盾之复国奈何？灵公为无道，使诸大夫皆内朝，然后处乎台上引弹而弹之，己趋而辟丸，是乐而已矣。赵盾已朝而出，与诸大夫立于朝，有人荷畚，自闺而出者。赵盾曰：“彼何也？夫畚曷为出乎闺？”呼之不至，曰：“子大夫也，欲视之则就而视之。”赵盾就而视之，则赫然死人也。赵盾曰：“是何也？”曰：“膳宰也，熊蹯不熟，公怒以斗摮而杀之，支解将使我弃之。”赵盾曰：“嘻！”趋而入。灵公望见赵盾，愬而再拜。赵盾逡巡北面再拜稽首，趋而出，灵公心怍焉，欲杀之。于是使勇士某者往杀之，勇士入其大门，则无人门焉者；入其闺，则无人闺焉者；上其堂，则无人焉。俯而窥其户，方食鱼飧。勇士曰：“嘻！子诚仁人也！吾入子之大门，则无人焉；入子之闺，则无人焉；上子之堂，则无人焉；是子之易也。子为晋国重卿而食鱼飧，是子之俭也。君将使我杀子，吾不忍杀子也，虽然，吾亦不可复见吾君矣。”遂刎颈而死。"
            },
            {
              "type": "原文",
              "content": "灵公闻之怒，滋欲杀之甚，众莫可使往者。于是伏甲于宫中，召赵盾而食之。赵盾之车右祁弥明者，国之力士也，仡然从乎赵盾而入，放乎堂下而立。赵盾已食，灵公谓盾曰：“吾闻子之剑盖利剑也，子以示我，吾将观焉。”赵盾起将进剑，祁弥明自下呼之曰：“盾食饱则出，何故拔剑于君所？”赵盾知之，躇阶而走。灵公有周狗，谓之獒，呼獒而属之，獒亦躇阶而从之。祁弥明逆而踆之，绝其颔。赵盾顾曰：“君之獒不若臣之獒也！”然而宫中甲鼓而起，有起干甲中者抱赵盾而乘之。赵盾顾曰：“吾何以得此于子？”曰：“子某时所食活我于暴桑下者也。”赵盾曰：“子名为谁？”曰：“吾君孰为介？子之乘矣，何问吾名？”赵盾驱而出，众无留之者。赵穿缘民众不说，起杀灵公，然后迎赵盾而入，与之立于朝，而立成公黑臀。"
            },
            {
              "type": "原文",
              "content": "二、夏四月。"
            },
            {
              "type": "原文",
              "content": "三、秋八月，螽。"
            },
            {
              "type": "原文",
              "content": "四、冬十月。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F441A218D0E2D3C86.aspx",
          "paragraphs": [
            {
              "type": "原文",
              "content": "一、七年，春，卫侯使孙良夫来盟。"
            },
            {
              "type": "原文",
              "content": "二、夏，公会齐侯伐莱。"
            },
            {
              "type": "原文",
              "content": "三、秋，公至自伐莱。"
            },
            {
              "type": "原文",
              "content": "四、大旱。"
            },
            {
              "type": "原文",
              "content": "五、冬，公会晋侯、宋公、卫侯、郑伯、曹伯于黑壤。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4FF1F45FEA441E2211.aspx",
          "paragraphs": [
            {
              "type": "原文",
              "content": "一、八年，春，公至自会。"
            },
            {
              "type": "原文",
              "content": "二、夏六月，公子遂如齐，至黄乃复。"
            },
            {
              "type": "原文",
              "content": "其言至黄乃复何？有疾也。何言乎有疾乃复？讥。何讥尔？大夫以君命出，闻丧徐行而不反。"
            },
            {
              "type": "原文",
              "content": "三、辛巳，有事于太庙。"
            },
            {
              "type": "原文",
              "content": "四、仲遂卒于垂。"
            },
            {
              "type": "原文",
              "content": "仲遂者何？公子遂也。何以不称公子？贬。曷为贬？为弒子赤贬。然则曷为不于其弒焉贬？于文则无罪，于子则无年。"
            },
            {
              "type": "原文",
              "content": "五、壬午犹绎。万入去钥。"
            },
            {
              "type": "原文",
              "content": "绎者何？祭之明日也。万者何？干舞也。钥者何？钥舞也。其言万入去钥何？去其有声者，废其无声者，存其心焉尔。存其心焉尔者何？知其不可而为之也。犹者何？通可以已也。"
            },
            {
              "type": "原文",
              "content": "六、戊子，夫人熊氏薨。"
            },
            {
              "type": "原文",
              "content": "七、晋师、白狄伐秦。"
            },
            {
              "type": "原文",
              "content": "八、楚人灭舒蓼。"
            },
            {
              "type": "原文",
              "content": "九、秋七月甲子，日有食之，既。"
            },
            {
              "type": "原文",
              "content": "十、冬十月己丑，葬我小君顷熊。雨不克葬。庚寅，日中而克葬。"
            },
            {
              "type": "原文",
              "content": "顷熊者何？宣公之母也。而者何？难也。乃者何？难也。曷为或言而？或言乃？乃难乎而也。"
            },
            {
              "type": "原文",
              "content": "十一、城平阳。"
            },
            {
              "type": "原文",
              "content": "十二、楚师伐陈。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FB8AF9B2691DAB4DA.aspx",
          "paragraphs": [
            {
              "type": "原文",
              "content": "一、九年，春王正月，公如齐。"
            },
            {
              "type": "原文",
              "content": "二、公至自齐。"
            },
            {
              "type": "原文",
              "content": "三、夏，仲孙蔑如京师。"
            },
            {
              "type": "原文",
              "content": "四、齐侯伐莱。"
            },
            {
              "type": "原文",
              "content": "五、秋，取根牟。"
            },
            {
              "type": "原文",
              "content": "根牟者何？邾娄之邑也。曷为不系乎邾娄？讳亟也。"
            },
            {
              "type": "原文",
              "content": "六、八月，滕子卒。"
            },
            {
              "type": "原文",
              "content": "七、九月，晋侯、宋公、卫侯、郑伯、曹伯会于扈。"
            },
            {
              "type": "原文",
              "content": "八、晋荀林父帅师伐陈。"
            },
            {
              "type": "原文",
              "content": "九、辛酉，晋侯黑臀卒于扈。"
            },
            {
              "type": "原文",
              "content": "扈者何？晋之邑也。诸侯卒其封内不地，此何以地？卒于会，故地也。未出其地，故不言会也。"
            },
            {
              "type": "原文",
              "content": "十、冬十月癸酉，卫侯郑卒。"
            },
            {
              "type": "原文",
              "content": "十一、宋人围滕。"
            },
            {
              "type": "原文",
              "content": "十二、楚子伐郑。"
            },
            {
              "type": "原文",
              "content": "十三、晋郄缺帅师救郑。"
            },
            {
              "type": "原文",
              "content": "十四、陈杀其大夫泄冶。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F6B8893B8BCAED824.aspx",
          "paragraphs": [
            {
              "type": "原文",
              "content": "一、十年，春，公如齐。公至自齐。齐人归我济西田。"
            },
            {
              "type": "原文",
              "content": "齐已取之矣，其言我何？言我者未绝于我也。曷为未绝于我？齐已言取之矣，其实未之齐也。"
            },
            {
              "type": "原文",
              "content": "二、夏四月丙辰，日有食之。"
            },
            {
              "type": "原文",
              "content": "三、己巳，齐侯元卒。"
            },
            {
              "type": "原文",
              "content": "四、齐崔氏出奔卫。"
            },
            {
              "type": "原文",
              "content": "崔氏者何？齐大夫也。其称崔氏何？贬。曷为贬？讥世卿，世卿非礼也。"
            },
            {
              "type": "原文",
              "content": "五、公如齐。五月，公至自齐。"
            },
            {
              "type": "原文",
              "content": "六、癸巳，陈夏征舒弒其君平国。"
            },
            {
              "type": "原文",
              "content": "七、六月，宋师伐滕。"
            },
            {
              "type": "原文",
              "content": "八、公孙归父如齐，葬齐惠公。"
            },
            {
              "type": "原文",
              "content": "九、晋人、宋人、卫人、曹人伐郑。"
            },
            {
              "type": "原文",
              "content": "十、秋，天王使王季子来聘。"
            },
            {
              "type": "原文",
              "content": "王季子者何？天子之大夫也。其称王季子何？贵也。其贵奈何？母弟也。"
            },
            {
              "type": "原文",
              "content": "十一、公孙归父帅师伐邾娄，取蘱。"
            },
            {
              "type": "原文",
              "content": "十二、大水。"
            },
            {
              "type": "原文",
              "content": "十三、季孙行父如齐。"
            },
            {
              "type": "原文",
              "content": "十四、冬，公孙归父如齐。"
            },
            {
              "type": "原文",
              "content": "十五、齐侯使国佐来聘。"
            },
            {
              "type": "原文",
              "content": "十六、饥。"
            },
            {
              "type": "原文",
              "content": "何以书？以重书也。"
            },
            {
              "type": "原文",
              "content": "十七、楚子伐郑。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4F762B180D9AF0D8E4.aspx",
          "paragraphs": [
            {
              "type": "原文",
              "content": "一、十有一年，春王正月。"
            },
            {
              "type": "原文",
              "content": "二、夏，楚子、陈侯、郑伯盟于辰陵。"
            },
            {
              "type": "原文",
              "content": "三、公孙归父会齐人伐莒。"
            },
            {
              "type": "原文",
              "content": "四、秋，晋侯会狄于櫕函。"
            },
            {
              "type": "原文",
              "content": "五、冬十月，楚人杀陈夏征舒"
            },
            {
              "type": "原文",
              "content": "此楚子也，其称人何？贬。曷为贬？不与外讨也。不与外讨者，因其讨乎外而不与也，虽内讨亦不与也。曷为不与？实与而文不与。文曷为不与？诸侯之义不得专讨也。诸侯之义不得专讨，则其曰实与之何？上无天子，下无方伯，天下诸侯有为无道者，臣弒君，子弒父，力能讨之，则讨之可也。"
            },
            {
              "type": "原文",
              "content": "六、丁亥，楚子入陈，纳公孙宁、仪行父于陈。"
            },
            {
              "type": "原文",
              "content": "此皆大夫也，其言纳何？纳公党与也。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4FFE0BB47557482015.aspx",
          "paragraphs": [
            {
              "type": "原文",
              "content": "一、十有二年，春，葬陈灵公。"
            },
            {
              "type": "原文",
              "content": "讨此贼者非臣子也，何以书葬？君子辞也。楚已讨之矣，臣子虽欲讨之而无所讨也。"
            },
            {
              "type": "原文",
              "content": "二、楚子围郑"
            },
            {
              "type": "原文",
              "content": "三、夏六月乙卯，晋荀林父帅师及楚子战于邲，晋师败绩。"
            },
            {
              "type": "原文",
              "content": "大夫不敌君，此其称名氏以敌楚子何？不与晋而与楚子为礼也。曷为不与晋而与楚子为礼也？庄王伐郑，胜乎皇门，放乎路衢。郑伯肉袒，左执茅旌，右执鸾刀，以逆庄王曰：“寡人无良，边垂之臣，以干天祸，是以使君王沛焉，辱到敝邑。君如矜此丧人，锡之不毛之地，使帅一二耋老而绥焉，请唯君王之命。”庄王曰：“君之不令臣交易为言，是以使寡人得见君之玉面，而微至乎此。”庄王亲自手旌，左右撝军退舍七里。将军子重谏曰：“南郢之与郑相去数千里，诸大夫死者数人，厮役扈养，死者数百人，今君胜郑而不有，无乃失民臣之力乎？”庄王曰：“古者杅不穿、皮不蠹，则不出于四方。是以君子笃于礼而薄于利，要其人而不要其土，告从不赦不详，吾以不详道民，灾及吾身，何日之有？”既则晋师之救郑者至，曰：“请战。”庄王许诺。将军子重谏曰：“晋，大国也，王师淹病矣，君请勿许也。”庄王曰：“弱者吾威之，强者吾辟之，是以使寡人无以立乎天下？”令之还师而逆晋寇。庄王鼓之，晋师大败，晋众之走者，舟中之指可掬矣。庄王曰：“嘻！吾两君不相好，百姓何罪？”令之还师而佚晋寇。"
            },
            {
              "type": "原文",
              "content": "四、秋七月。"
            },
            {
              "type": "原文",
              "content": "五、冬十有二月戊寅，楚子灭萧。"
            },
            {
              "type": "原文",
              "content": "六、晋人、宋人、卫人、曹人同盟于清丘。"
            },
            {
              "type": "原文",
              "content": "七、宋师伐陈。"
            },
            {
              "type": "原文",
              "content": "八、卫人救陈。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F1C47B496C1382904.aspx",
          "paragraphs": [
            {
              "type": "原文",
              "content": "一、十有三年，春，齐师伐卫。"
            },
            {
              "type": "原文",
              "content": "二、夏，楚子伐宋。"
            },
            {
              "type": "原文",
              "content": "三、秋，螽。"
            },
            {
              "type": "原文",
              "content": "四、冬，晋杀其大夫先縠。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4FB8F5C59A1B619BF6.aspx",
          "paragraphs": [
            {
              "type": "原文",
              "content": "一、十有四年，春，卫杀其大夫孔达。"
            },
            {
              "type": "原文",
              "content": "二、夏五月壬申，曹伯寿卒。"
            },
            {
              "type": "原文",
              "content": "三、晋侯伐郑。"
            },
            {
              "type": "原文",
              "content": "四、秋九月，楚子围宋。"
            },
            {
              "type": "原文",
              "content": "五、葬曹文公。"
            },
            {
              "type": "原文",
              "content": "六、冬，公孙归父会齐侯于谷。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F16A3A1FDF14743FA.aspx",
          "paragraphs": [
            {
              "type": "原文",
              "content": "一、十有五年，春，公孙归父会楚子于宋。"
            },
            {
              "type": "原文",
              "content": "二、夏五月，宋人及楚人平。"
            },
            {
              "type": "原文",
              "content": "外平不书，此何以书？大其平乎已也。何大乎其平乎已？庄王围宋，军有七日之粮尔，尽此不胜，将去而归尔。于是使司马子反乘堙而窥宋城，宋华元亦乘堙而出见之。司马子反曰：“子之国何如？”华元曰：“惫矣。”曰：“何如？”曰：“易子而食之，析骸而炊之。”司马子反曰：“嘻！甚矣惫！虽然，吾闻之也，围者柑马而秣之，使肥者应客，是何子之情也。”华元曰：“吾闻之，君子见人之危则矜之，小人见人之危则幸之。吾见子之君子也，是以告情于子也。”司马子反曰：“诺，勉之矣！吾军亦有七日之粮尔，尽此不胜，将去而归尔。”揖而去之，反于庄王。庄王曰：“何如？”司马子反曰：“惫矣！”曰：“何如？”曰：“易子而食之，析骸而炊之。”庄王曰：“嘻！甚矣惫！虽然，吾今取此然后而归尔。”司马子反曰：“不可。臣已告之矣，军有七日之粮尔。”庄王怒曰：“吾使子往视之，子曷为告之？”司马子反曰：“以区区之宋，犹有不欺人之臣，可以楚而无乎？是以告之也。”庄王曰：“诺。舍而止。虽然，吾犹取此然后归尔。”司马子反曰：“然则君请处于此，臣请归尔。”庄王曰：“子去我而归，吾孰与处于此？吾亦从子而归尔。”引师而去之。故君子大其平乎已也。此皆大夫也，其称人何？贬。曷为贬？平者在下也。"
            },
            {
              "type": "原文",
              "content": "三、六月癸卯，晋师灭赤狄潞氏，以潞子婴儿归。"
            },
            {
              "type": "原文",
              "content": "潞何以称子？潞子之为善也，躬足以亡尔。虽然，君子不可不记也。离于夷狄，而未能合于中国，晋师伐之，中国不救，狄人不有，是以亡也。"
            },
            {
              "type": "原文",
              "content": "四、秦人伐晋。"
            },
            {
              "type": "原文",
              "content": "五、王札子杀召伯、毛伯。"
            },
            {
              "type": "原文",
              "content": "王札子者何？长庶之号也。"
            },
            {
              "type": "原文",
              "content": "六、秋，螽。"
            },
            {
              "type": "原文",
              "content": "七、仲孙蔑会齐高固于牟娄。"
            },
            {
              "type": "原文",
              "content": "八、初税亩。"
            },
            {
              "type": "原文",
              "content": "初者何？始也。税亩者何？履亩而税也。初税亩何以书？讥。何讥尔？讥始履亩而税也。何讥乎始履亩而税？古者什一而藉。古者曷为什一而藉？什一者天下之中正也。多乎什一，大桀、小桀；寡乎什一，大貉、小貉。什一者天下之中正也，什一行而颂声作矣。"
            },
            {
              "type": "原文",
              "content": "九、冬，蝝生。"
            },
            {
              "type": "原文",
              "content": "未有言蝝生者，此其言蝝生何？蝝生不书，此何以书？幸之也。幸之者何？犹曰受之云尔。受之云尔者何？上变古易常，应是而有天灾，其诸则宜于此焉变矣。"
            },
            {
              "type": "原文",
              "content": "十、饥。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4FF23E482DA459F994.aspx",
          "paragraphs": [
            {
              "type": "原文",
              "content": "一、十有六年，春王正月，晋人灭赤狄甲氏及留吁。"
            },
            {
              "type": "原文",
              "content": "二、夏，成周宣谢灾。"
            },
            {
              "type": "原文",
              "content": "成周者何？东周也。宣谢者何？宣宫之谢也。何言乎成周宣谢灾？乐器藏焉尔。成周宣谢灾何以书？记灾也。外灾不书，此何以书？新周也。"
            },
            {
              "type": "原文",
              "content": "三、秋，郯伯姬来归。"
            },
            {
              "type": "原文",
              "content": "四、冬，大有年。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4F9C9D7F821E183F65.aspx",
          "paragraphs": [
            {
              "type": "原文",
              "content": "一、十有七年，春王正月，庚子，许男锡我卒。"
            },
            {
              "type": "原文",
              "content": "二、丁未，蔡侯申卒。"
            },
            {
              "type": "原文",
              "content": "三、夏，葬许昭公。"
            },
            {
              "type": "原文",
              "content": "四、葬蔡文公。"
            },
            {
              "type": "原文",
              "content": "五、六月癸卯，日有食之。"
            },
            {
              "type": "原文",
              "content": "六、己未，公会晋侯、卫侯、曹伯、邾娄子同盟于断道。"
            },
            {
              "type": "原文",
              "content": "七、秋，公至自会。"
            },
            {
              "type": "原文",
              "content": "八、冬十有一月壬午，公弟叔肸卒。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4FB644562053188A3D.aspx",
          "paragraphs": [
            {
              "type": "原文",
              "content": "一、十有八年，春，晋侯、卫世子臧伐齐。"
            },
            {
              "type": "原文",
              "content": "二、公伐杞。"
            },
            {
              "type": "原文",
              "content": "三、夏四月。"
            },
            {
              "type": "原文",
              "content": "四、秋七月，邾娄人戕鄫子于鄫。"
            },
            {
              "type": "原文",
              "content": "戕鄫子于鄫者何？残贼而杀之也。"
            },
            {
              "type": "原文",
              "content": "五、甲戌，楚子旅卒。"
            },
            {
              "type": "原文",
              "content": "何以不书葬？吴、楚之君不书葬，辟其号也。"
            },
            {
              "type": "原文",
              "content": "六、公孙归父如晋。"
            },
            {
              "type": "原文",
              "content": "七、冬十月壬戌，公薨于路寝。"
            },
            {
              "type": "原文",
              "content": "八、归父还自晋，至柽，遂奔齐。"
            },
            {
              "type": "原文",
              "content": "还者何？善辞也。何善尔？归父使于晋，还自晋，至柽，闻君薨家遣，墠帷哭君成踊，反命乎介，自是走之齐。"
            }
          ]
        }
      ]
    },
    {
      "title": "成公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4F161E8E1D2766DB0B.aspx",
          "paragraphs": [
            {
              "type": "原文",
              "content": "一、元年，春王正月，公即位。"
            },
            {
              "type": "原文",
              "content": "二、二月辛酉，葬我君宣公。"
            },
            {
              "type": "原文",
              "content": "三、无冰。"
            },
            {
              "type": "原文",
              "content": "四、三月，作丘甲。"
            },
            {
              "type": "原文",
              "content": "何以书？讥。何讥尔？讥始丘使也。"
            },
            {
              "type": "原文",
              "content": "五、夏，臧孙许及晋侯盟于赤棘。"
            },
            {
              "type": "原文",
              "content": "六、秋，王师败绩于贸戎。"
            },
            {
              "type": "原文",
              "content": "孰败之？盖晋败之，或曰贸戎败之。然则曷为不言晋败之？王者无敌，莫敢当也。"
            },
            {
              "type": "原文",
              "content": "七、冬十月。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FF86BA1D618D63EAF.aspx",
          "paragraphs": [
            {
              "type": "原文",
              "content": "一、二年，春，齐侯伐我北鄙。"
            },
            {
              "type": "原文",
              "content": "二、夏四月丙戌，卫孙良夫帅师及齐师战于新筑，卫师败绩。"
            },
            {
              "type": "原文",
              "content": "三、六月癸酉，季孙行父、臧孙许、叔孙侨如、公孙婴齐帅师会晋郄克、卫孙良夫、曹公子手及齐侯战于鞌，齐师败绩。"
            },
            {
              "type": "原文",
              "content": "曹无大夫，公子手何以书？忧内也。"
            },
            {
              "type": "原文",
              "content": "四、秋七月，齐侯使国佐如师。己酉，及国佐盟于袁娄。"
            },
            {
              "type": "原文",
              "content": "君不使乎大夫，此其行使乎大夫何？佚获也。其佚获奈何？师还齐侯，晋郄克投戟逡巡再拜稽首马前。逢丑父者，顷公之车右也，面目与顷公相似，衣服与顷公相似，代顷公当左。使顷公取饮，顷公操饮而至，曰：“革取清者。”顷公用是佚而不反。逢丑父曰：“吾赖社稷之神灵，吾君已免矣。”郄克曰：“欺三军者，其法奈何？”曰：“法斮。”于是斮逢丑父。己酉，及齐国佐盟于袁娄。曷为不盟于师而盟于袁娄？前此者，晋郄克与臧孙许同时而聘于齐。萧同侄子者，齐君之母也，踊于棓而窥客，则客或跛或眇，于是使跛者迓跛者，使眇者迓眇者。二大夫出相与踦闾而语，移日然后相去。齐人皆曰：“患之起必自此始！”二大夫归，相与率师为鞌之战，齐师大败。齐侯使国佐如师，郄克曰：“与我纪侯之甗，反鲁、卫之侵地，使耕者东亩，且以萧同侄子为质，则吾舍子矣。”国佐曰：“与我纪侯之甗，请诺。反鲁、卫之侵地，请诺。使耕者东亩，是则土齐也。萧同侄子者，齐君之母也。齐君之母，犹晋君之母也，不可。请战，壹战不胜请再，再战不胜请三，三战不胜，则齐国尽子之有也，何必以萧同侄子为质？”揖而去之。郄克鲁、卫之使，使以其辞而为之请，然后许之。逮于袁娄而与之盟。"
            },
            {
              "type": "原文",
              "content": "五、八月壬午，宋公鲍卒。"
            },
            {
              "type": "原文",
              "content": "六、庚寅，卫侯遬卒。"
            },
            {
              "type": "原文",
              "content": "七、取汶阳田。"
            },
            {
              "type": "原文",
              "content": "汶阳田者何？鞌之赂也。"
            },
            {
              "type": "原文",
              "content": "八、冬，楚师、郑师侵卫。"
            },
            {
              "type": "原文",
              "content": "九、十有一月，公会楚公子婴齐于蜀。"
            },
            {
              "type": "原文",
              "content": "十、丙申，公及楚人、秦人、宋人、陈人、卫人、郑人、齐人、曹人、邾娄人、薛人、鄫人盟于蜀。"
            },
            {
              "type": "原文",
              "content": "此楚公子婴齐也，其称人何？得一贬焉尔。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4FA1386A859622068F.aspx",
          "paragraphs": [
            {
              "type": "原文",
              "content": "一、三年，春王正月，公会晋侯、宋公、卫侯、曹伯伐郑。"
            },
            {
              "type": "原文",
              "content": "二、辛亥，葬卫缪公。"
            },
            {
              "type": "原文",
              "content": "三、二月，公至自伐郑。"
            },
            {
              "type": "原文",
              "content": "四、甲子，新宫灾。三日哭。"
            },
            {
              "type": "原文",
              "content": "新宫者何？宣公之宫也。宣宫则曷为谓之新宫？不忍言也。其言三日哭何？庙灾三日哭，礼也。新宫灾何以书？记灾也。"
            },
            {
              "type": "原文",
              "content": "五、乙亥，葬宋文公。"
            },
            {
              "type": "原文",
              "content": "六、夏，公如晋。"
            },
            {
              "type": "原文",
              "content": "七、郑公子去疾率师伐许。"
            },
            {
              "type": "原文",
              "content": "八、公至自晋。"
            },
            {
              "type": "原文",
              "content": "九、秋，叔孙侨如率师围棘。"
            },
            {
              "type": "原文",
              "content": "棘者何？汶阳之不服邑也。其言围之何？不听也。"
            },
            {
              "type": "原文",
              "content": "十、晋郄克、卫孙良夫伐将咎如。"
            },
            {
              "type": "原文",
              "content": "十一、冬十有一月，晋侯使荀庚来聘。"
            },
            {
              "type": "原文",
              "content": "十二、卫侯使孙良夫来聘。"
            },
            {
              "type": "原文",
              "content": "十三、丙午，及荀庚盟。"
            },
            {
              "type": "原文",
              "content": "十四、丁未，及孙良夫盟。"
            },
            {
              "type": "原文",
              "content": "此聘也，其言盟何？聘而言盟者，寻旧盟也。"
            },
            {
              "type": "原文",
              "content": "十五、郑伐许。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F65817930E119EFE3.aspx",
          "paragraphs": [
            {
              "type": "原文",
              "content": "一、四年，春，宋公使华元来聘。"
            },
            {
              "type": "原文",
              "content": "二、三月壬申，郑伯坚卒。"
            },
            {
              "type": "原文",
              "content": "三、杞伯来朝。"
            },
            {
              "type": "原文",
              "content": "四、夏四月甲寅，臧孙许卒。"
            },
            {
              "type": "原文",
              "content": "五、公如晋。"
            },
            {
              "type": "原文",
              "content": "六、葬郑襄公。"
            },
            {
              "type": "原文",
              "content": "七、秋，公至自晋。"
            },
            {
              "type": "原文",
              "content": "八、冬，城运。"
            },
            {
              "type": "原文",
              "content": "九、郑伯伐许。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4FE34FA5C2A5AEE13E.aspx",
          "paragraphs": [
            {
              "type": "原文",
              "content": "一、五年，春王正月，杞叔姬来归。"
            },
            {
              "type": "原文",
              "content": "二、仲孙蔑如宋。"
            },
            {
              "type": "原文",
              "content": "三、夏，叔孙侨如会晋荀秀于谷。"
            },
            {
              "type": "原文",
              "content": "四、梁山崩。"
            },
            {
              "type": "原文",
              "content": "梁山者何？河上之山也。梁山崩，何以书？记异也。何异尔？大也。何大尔？梁山崩，壅河三日不沐。外异不书，此何以书？为天下记异也。"
            },
            {
              "type": "原文",
              "content": "五、秋大水。"
            },
            {
              "type": "原文",
              "content": "六、冬十有一月己酉，天王崩。"
            },
            {
              "type": "原文",
              "content": "七、十有二月己丑，公会晋侯、齐侯、宋公、卫侯、郑伯、曹伯、邾娄子、杞伯同盟于虫牢。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F35458F1CE3615A97.aspx",
          "paragraphs": [
            {
              "type": "原文",
              "content": "一、六年，春王正月，公至自会。"
            },
            {
              "type": "原文",
              "content": "二、二月辛巳，立武宫。"
            },
            {
              "type": "原文",
              "content": "武宫者何？武公之宫也。立者何？立者不宜立也。立武宫，非礼也。"
            },
            {
              "type": "原文",
              "content": "三、取鄟。"
            },
            {
              "type": "原文",
              "content": "鄟者何？邾娄之邑也。曷为不系于邾娄？讳亟也。"
            },
            {
              "type": "原文",
              "content": "四、卫孙良夫率师侵宋。"
            },
            {
              "type": "原文",
              "content": "五、夏六月，邾娄子来朝。"
            },
            {
              "type": "原文",
              "content": "六、公孙婴齐如晋。"
            },
            {
              "type": "原文",
              "content": "七、壬申，郑伯费卒。"
            },
            {
              "type": "原文",
              "content": "八、秋，仲孙蔑、叔孙侨如率师侵宋。"
            },
            {
              "type": "原文",
              "content": "九、楚公子婴齐率师伐郑。"
            },
            {
              "type": "原文",
              "content": "十、冬，季孙行父如晋。"
            },
            {
              "type": "原文",
              "content": "十一、晋栾书率师侵郑。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F2E7917A8C95B1B5D.aspx",
          "paragraphs": [
            {
              "type": "原文",
              "content": "一、七年，春王正月，鼷鼠食郊牛角。改卜牛，鼷鼠又食其角，乃免牛。"
            },
            {
              "type": "原文",
              "content": "二、吴伐郯。"
            },
            {
              "type": "原文",
              "content": "三、夏五月，曹伯来朝。"
            },
            {
              "type": "原文",
              "content": "四、不郊，犹三望。"
            },
            {
              "type": "原文",
              "content": "五、秋，楚公子婴齐率师伐郑。"
            },
            {
              "type": "原文",
              "content": "六、公会晋侯、齐侯、宋公、卫侯、曹伯、莒子、邾娄子、杞伯救郑。八月戊辰，同盟于马陵。公至自会。"
            },
            {
              "type": "原文",
              "content": "七、吴入州来。"
            },
            {
              "type": "原文",
              "content": "八、冬，大雩。"
            },
            {
              "type": "原文",
              "content": "九、卫孙林父出奔晋。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4FE2939F83EB591934.aspx",
          "paragraphs": [
            {
              "type": "原文",
              "content": "一、八年，春，晋侯使韩穿来言汶阳之田归之于齐。"
            },
            {
              "type": "原文",
              "content": "来言者何？内辞也，胁我使我归之也。曷为使我归之？鞌之战，齐师大败，齐侯归，吊死视疾，七年不饮酒不食肉。晋侯闻之曰：“嘻！奈何使人之君七年不饮酒不食肉，请皆反其所取侵地。”"
            },
            {
              "type": "原文",
              "content": "二、晋栾书帅师侵蔡。"
            },
            {
              "type": "原文",
              "content": "三、公孙婴齐如莒。"
            },
            {
              "type": "原文",
              "content": "四、宋公使华元来聘。"
            },
            {
              "type": "原文",
              "content": "五、夏，宋公使公孙寿来纳币。"
            },
            {
              "type": "原文",
              "content": "纳币不书，此何以书？录伯姬也。"
            },
            {
              "type": "原文",
              "content": "六、晋杀其大夫赵同、赵括。"
            },
            {
              "type": "原文",
              "content": "七、秋七月，天子使召伯来锡公命。"
            },
            {
              "type": "原文",
              "content": "其称天子何？元年春王正月，正也，其余皆通矣。"
            },
            {
              "type": "原文",
              "content": "八、冬十月癸卯，杞叔姬卒。"
            },
            {
              "type": "原文",
              "content": "九、晋侯使士爕来聘。"
            },
            {
              "type": "原文",
              "content": "十、叔孙侨如会晋士爕、齐人、邾娄人伐郯。"
            },
            {
              "type": "原文",
              "content": "十一、卫人来媵。"
            },
            {
              "type": "原文",
              "content": "媵不书，此何以书？录伯姬也。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FF2124B73AE174600.aspx",
          "paragraphs": [
            {
              "type": "原文",
              "content": "一、九年，春王正月，杞伯来逆叔姬之丧以归。"
            },
            {
              "type": "原文",
              "content": "杞伯曷为来逆叔姬之丧以归？内辞也，胁而归之也。"
            },
            {
              "type": "原文",
              "content": "二、公会晋侯、齐侯、宋公、卫侯、郑伯、曹伯、莒子、杞伯同盟于蒲。公至自会。"
            },
            {
              "type": "原文",
              "content": "三、二月，伯姬归于宋。"
            },
            {
              "type": "原文",
              "content": "四、夏，季孙行父如宋致女。"
            },
            {
              "type": "原文",
              "content": "未有言致女者，此其言致女何？录伯姬也。"
            },
            {
              "type": "原文",
              "content": "五、晋人来媵。"
            },
            {
              "type": "原文",
              "content": "媵不书，此何以书？录伯姬也。"
            },
            {
              "type": "原文",
              "content": "六、秋七月丙子，齐侯无野卒。"
            },
            {
              "type": "原文",
              "content": "七、晋人执郑伯。"
            },
            {
              "type": "原文",
              "content": "八、晋栾书帅师伐郑。"
            },
            {
              "type": "原文",
              "content": "九、冬十有一月，葬齐顷公。"
            },
            {
              "type": "原文",
              "content": "十、楚公子婴齐帅师伐莒。庚申，莒溃。"
            },
            {
              "type": "原文",
              "content": "十一、楚人入运。"
            },
            {
              "type": "原文",
              "content": "十二、秦人、白狄伐晋。"
            },
            {
              "type": "原文",
              "content": "十三、郑人围许。"
            },
            {
              "type": "原文",
              "content": "十四、城中城。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FFFCA9D5FFB7FDAFD.aspx",
          "paragraphs": [
            {
              "type": "原文",
              "content": "一、十年，春，卫侯之弟黑背率师侵郑。"
            },
            {
              "type": "原文",
              "content": "二、夏四月，五卜郊不从，乃不郊。"
            },
            {
              "type": "原文",
              "content": "其言乃不郊何？不免牲，故言乃不郊也。"
            },
            {
              "type": "原文",
              "content": "三、五月，公会晋侯、齐侯、宋公、卫侯、曹伯伐郑。"
            },
            {
              "type": "原文",
              "content": "四、齐人来媵。"
            },
            {
              "type": "原文",
              "content": "媵不书，此何以书？录伯姬也。三国来媵非礼也，曷为皆以录伯姬之辞言之？妇人以众多为侈也。"
            },
            {
              "type": "原文",
              "content": "五、丙午，晋侯獳卒。"
            },
            {
              "type": "原文",
              "content": "六、秋七月。"
            },
            {
              "type": "原文",
              "content": "七、公如晋。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FA2DCB7C2EA12AD70.aspx",
          "paragraphs": [
            {
              "type": "原文",
              "content": "一、十有一年，春王三月，公至自晋。"
            },
            {
              "type": "原文",
              "content": "二、晋侯使郄州来聘。己丑，及郄州盟。"
            },
            {
              "type": "原文",
              "content": "三、夏，季孙行父如晋。"
            },
            {
              "type": "原文",
              "content": "四、秋，叔孙侨如如齐。"
            },
            {
              "type": "原文",
              "content": "五、冬十月。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4FDD2226A178751D62.aspx",
          "paragraphs": [
            {
              "type": "原文",
              "content": "一、十有二年，春，周公出奔晋。"
            },
            {
              "type": "原文",
              "content": "周公者何？天子之三公也。王者无外，此其言出何？自其私土而出也。"
            },
            {
              "type": "原文",
              "content": "二、夏，公会晋侯、卫侯于沙泽。"
            },
            {
              "type": "原文",
              "content": "三、秋，晋人败狄于交刚。"
            },
            {
              "type": "原文",
              "content": "四、冬十月。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4FE5497B6BF6A65C84.aspx",
          "paragraphs": [
            {
              "type": "原文",
              "content": "一、十有三年，春，晋侯使郄锜来乞师。"
            },
            {
              "type": "原文",
              "content": "二、三月，公如京师。"
            },
            {
              "type": "原文",
              "content": "三、夏五月，公自京师，遂会晋侯、齐侯、宋公、卫侯、郑伯、曹伯、邾娄人、滕人伐秦。"
            },
            {
              "type": "原文",
              "content": "其言自京师何？公凿行也。公凿行奈何？不敢过天子也。"
            },
            {
              "type": "原文",
              "content": "四、曹伯庐卒于师。"
            },
            {
              "type": "原文",
              "content": "五、秋七月，公至自伐秦。"
            },
            {
              "type": "原文",
              "content": "六、冬，葬曹宣公。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4FF39C95322FBFC57F.aspx",
          "paragraphs": [
            {
              "type": "原文",
              "content": "一、十有四年，春王正月，莒子朱卒。"
            },
            {
              "type": "原文",
              "content": "二、夏，卫孙林父自晋归于卫。"
            },
            {
              "type": "原文",
              "content": "三、秋，叔孙侨如如齐逆女。"
            },
            {
              "type": "原文",
              "content": "四、郑公子喜率师伐许。"
            },
            {
              "type": "原文",
              "content": "五、九月，侨如以夫人妇姜氏至自齐。"
            },
            {
              "type": "原文",
              "content": "六、冬十月庚寅，卫侯臧卒。"
            },
            {
              "type": "原文",
              "content": "七、秦伯卒。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4FF1C0E74588833A8A.aspx",
          "paragraphs": [
            {
              "type": "原文",
              "content": "一、十有五年，春王二月，葬卫定公。"
            },
            {
              "type": "原文",
              "content": "二、三月乙巳，仲婴齐卒。"
            },
            {
              "type": "原文",
              "content": "仲婴齐者何？公孙婴齐也。公孙婴齐则曷为谓之仲婴齐？为兄后也。为兄后则曷为谓之仲婴齐？为人后者为之子也。为人后者为其子，则其称仲何？孙以王父字为氏也。然则婴齐孰后？后归父也。归父使于晋而未反，何以后之？叔仲惠伯傅子赤者也，文公死，子幼，公子遂谓叔仲惠伯曰：“君幼如之何？愿与子虑之。”叔仲惠伯曰：“吾子相之，老夫抱之，何幼君之有？”公子遂知其不可与谋，退而杀叔仲惠伯，弒子赤而立宣公。宣公死，成公幼，臧宣叔者相也。君死不哭，聚诸大夫而问焉曰：“昔者叔仲惠伯之事，孰为之？”诸大夫皆杂然曰：“仲氏也，其然乎？”于是遣归父之家，然后哭君。归父使乎晋，还自晋，至柽，闻君薨家遣，墠帷哭君成踊，反命于介，自是走之齐。鲁人徐伤归父之无后也，于是使婴齐后之也。"
            },
            {
              "type": "原文",
              "content": "三、癸丑，公会晋侯、卫侯、郑伯、曹伯、宋世子成、齐国佐、邾娄人同盟于戚。晋侯执曹伯归之于京师。公至自会。"
            },
            {
              "type": "原文",
              "content": "四、夏六月，宋公固卒。"
            },
            {
              "type": "原文",
              "content": "五、宋华元出奔晋。"
            },
            {
              "type": "原文",
              "content": "六、宋华元自晋归于宋。"
            },
            {
              "type": "原文",
              "content": "七、宋杀其大夫山。"
            },
            {
              "type": "原文",
              "content": "八、宋鱼石出奔楚。"
            },
            {
              "type": "原文",
              "content": "九、冬十有一月，叔孙侨如会晋士爕、齐高无咎、宋华元、卫孙林父、郑公子鳅、邾娄人会吴于锺离。"
            },
            {
              "type": "原文",
              "content": "曷为殊会吴？外吴也。曷为外也？春秋内其国而外诸夏，内诸夏而外夷狄。王者欲一乎天下，曷为以外内之辞言之？言自近者始也。"
            },
            {
              "type": "原文",
              "content": "十、许迁于叶。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4F4C3D97C5EFCE8AD2.aspx",
          "paragraphs": [
            {
              "type": "原文",
              "content": "一、十有六年，春王正月，雨木冰。"
            },
            {
              "type": "原文",
              "content": "雨木冰者何？雨而木冰也。何以书？记异也。"
            },
            {
              "type": "原文",
              "content": "二、夏四月辛未，滕子卒。"
            },
            {
              "type": "原文",
              "content": "三、郑公子喜帅师侵宋。"
            },
            {
              "type": "原文",
              "content": "四、六月丙寅朔，日有食之。"
            },
            {
              "type": "原文",
              "content": "五、晋侯使栾黡来乞师。"
            },
            {
              "type": "原文",
              "content": "六、甲午晦。"
            },
            {
              "type": "原文",
              "content": "晦者何？冥也。何以书？记异也。"
            },
            {
              "type": "原文",
              "content": "七、晋侯及楚子、郑伯战于鄢陵，楚子、郑师败绩。"
            },
            {
              "type": "原文",
              "content": "败者称师，楚何以不称师？王痍也。王痍者何？伤乎矢也。则何以不言师败绩？末言尔。"
            },
            {
              "type": "原文",
              "content": "八、楚杀其大夫公子侧。"
            },
            {
              "type": "原文",
              "content": "九、秋，公会晋侯、齐侯、卫侯、宋华元、邾娄人于沙随。不见公，公至自会。"
            },
            {
              "type": "原文",
              "content": "不见公者何？公不见见也。公不见见，大夫执。何以致会？不耻也。曷为不耻？公幼也。"
            },
            {
              "type": "原文",
              "content": "十、公会尹子、晋侯、齐国佐、邾娄人伐郑。"
            },
            {
              "type": "原文",
              "content": "十一、曹伯归自京师。"
            },
            {
              "type": "原文",
              "content": "执而归者名曹伯，何以不名？而不言复归于曹何？易也。其易奈何？公子喜时在内也。公子喜时在内，则何以易？公子喜时者仁人也。内平其国而待之，外治诸京师而免之。其言自京师何？言甚易也，舍是无难矣。"
            },
            {
              "type": "原文",
              "content": "十二、九月，晋人执季孙行父，舍之于招丘。"
            },
            {
              "type": "原文",
              "content": "执未可言舍之者，此其言舍之何？仁之也。曰在招丘悕矣。执未有言仁之者，此其言人之何？代公执也。其代公执奈何？前此者晋人来乞师而不与，公会晋侯将执公，季孙行父曰：“此臣之罪也。”于是执季孙行父。成公将会厉公，会不当期，将执公。季孙行父曰：“臣有罪，执其君；子有罪，执其父；此听失之大者也。今此臣之罪也，舍臣之身，而执臣之君，吾恐听失之为宗庙羞也。”于是执季孙行父。"
            },
            {
              "type": "原文",
              "content": "十三、冬十月乙亥，叔孙侨如出奔齐。"
            },
            {
              "type": "原文",
              "content": "十四、十有二月乙丑，季孙行父及晋郄州盟于扈。"
            },
            {
              "type": "原文",
              "content": "十五、公至自会。"
            },
            {
              "type": "原文",
              "content": "十六、乙酉，刺公子偃。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4FC00676D573EF47C5.aspx",
          "paragraphs": [
            {
              "type": "原文",
              "content": "一、十有七年，春，卫北宫结率师侵郑。"
            },
            {
              "type": "原文",
              "content": "二、夏，公会尹子、单子、晋侯、齐侯、宋公、卫侯、曹伯、邾娄人伐郑。"
            },
            {
              "type": "原文",
              "content": "三、六月乙酉，同盟于柯陵。"
            },
            {
              "type": "原文",
              "content": "四、秋，公至自会。"
            },
            {
              "type": "原文",
              "content": "五、齐高无咎出奔莒。"
            },
            {
              "type": "原文",
              "content": "六、九月辛丑用郊。"
            },
            {
              "type": "原文",
              "content": "用者何？用者不宜用也。九月非所用郊也。然则郊曷用？郊用正月上辛，或曰用然后郊。"
            },
            {
              "type": "原文",
              "content": "七、晋侯使荀罃来乞师。"
            },
            {
              "type": "原文",
              "content": "八、冬，公会单子、晋侯、宋公、卫侯、曹伯、齐人、邾娄人伐郑。十有一月，公至自伐郑。"
            },
            {
              "type": "原文",
              "content": "九、壬申，公孙婴齐卒于狸轸。"
            },
            {
              "type": "原文",
              "content": "非此月日也，曷为以此月日卒之？待君命然后卒大夫。曷为待君命然后卒大夫？前此者婴齐走之晋，公会晋侯，将执公。婴齐为公请，公许之，反为大夫，归至于狸轸而卒。无君命不敢卒大夫，公至，曰：“吾固许之，反为大夫。”然后卒之。"
            },
            {
              "type": "原文",
              "content": "十、十有二月丁巳朔，日有食之。"
            },
            {
              "type": "原文",
              "content": "十一、邾娄子貜且卒。"
            },
            {
              "type": "原文",
              "content": "十二、晋杀其大夫郄锜、郄州、郄至。"
            },
            {
              "type": "原文",
              "content": "十三、楚人灭舒庸。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F6209D864CE30C404.aspx",
          "paragraphs": [
            {
              "type": "原文",
              "content": "一、十有八年。春王正月，晋杀其大夫胥童。"
            },
            {
              "type": "原文",
              "content": "二、庚申，晋弒其君州蒲。"
            },
            {
              "type": "原文",
              "content": "三、齐杀其大夫国佐。"
            },
            {
              "type": "原文",
              "content": "四、公如晋。"
            },
            {
              "type": "原文",
              "content": "五、夏，楚子、郑伯伐宋。"
            },
            {
              "type": "原文",
              "content": "六、宋鱼石复入于彭城。"
            },
            {
              "type": "原文",
              "content": "七、公至自晋。"
            },
            {
              "type": "原文",
              "content": "八、晋侯使士匄来聘。"
            },
            {
              "type": "原文",
              "content": "九、秋，杞伯来朝。"
            },
            {
              "type": "原文",
              "content": "十、八月，邾娄子来朝。"
            },
            {
              "type": "原文",
              "content": "十一、筑鹿囿。"
            },
            {
              "type": "原文",
              "content": "何以书？讥。何讥尔？有囿矣，又为也。"
            },
            {
              "type": "原文",
              "content": "十二、己丑，公薨于路寝。"
            },
            {
              "type": "原文",
              "content": "十三、冬，楚人、郑人侵宋。"
            },
            {
              "type": "原文",
              "content": "十四、晋侯使士彭来乞师。"
            },
            {
              "type": "原文",
              "content": "十五、十有二月，仲孙蔑会晋侯、宋公、卫侯、邾娄子、齐崔杼同盟于虚朾。"
            },
            {
              "type": "原文",
              "content": "十六、丁未，葬我君成公。"
            }
          ]
        }
      ]
    },
    {
      "title": "襄公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FB16C31100D654D9D.aspx",
          "paragraphs": [
            {
              "type": "原文",
              "content": "一、元年。春王正月，公即位。"
            },
            {
              "type": "原文",
              "content": "二、仲孙蔑会晋栾黡、宋华元、卫宁殖、曹人、莒人、邾娄人、滕人、薛人围宋彭城。"
            },
            {
              "type": "原文",
              "content": "宋华元曷为与诸侯围宋彭城？为宋诛也。其为宋诛奈何？鱼石走之楚，楚为之伐宋取彭城以封鱼石。鱼石之罪奈何？以入是为罪也。楚已取之矣，曷为系之宋？不与诸侯专封也。"
            },
            {
              "type": "原文",
              "content": "三、夏，晋韩屈帅师伐郑。"
            },
            {
              "type": "原文",
              "content": "四、仲孙蔑会齐崔杼、曹人、邾娄人、杞人次于合。"
            },
            {
              "type": "原文",
              "content": "五、秋，楚公子壬夫帅师侵宋。"
            },
            {
              "type": "原文",
              "content": "六、九月辛酉，天王崩。"
            },
            {
              "type": "原文",
              "content": "七、邾娄子来朝。"
            },
            {
              "type": "原文",
              "content": "八、冬，卫侯使公孙剽来聘。"
            },
            {
              "type": "原文",
              "content": "九、晋侯使荀罃来聘。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FAD257ACBAEDCBC70.aspx",
          "paragraphs": [
            {
              "type": "原文",
              "content": "一、二年。春王正月，葬简王。"
            },
            {
              "type": "原文",
              "content": "二、郑师伐宋。"
            },
            {
              "type": "原文",
              "content": "三、夏五月庚寅，夫人姜氏薨。"
            },
            {
              "type": "原文",
              "content": "四、六月庚辰，郑伯睔卒。"
            },
            {
              "type": "原文",
              "content": "五、晋师、宋师、卫宁殖侵郑。"
            },
            {
              "type": "原文",
              "content": "六、秋七月，仲孙蔑会晋荀罃、宋华元、卫孙林父、曹人、邾娄人于戚。"
            },
            {
              "type": "原文",
              "content": "七、己丑，葬我小君齐姜。"
            },
            {
              "type": "原文",
              "content": "齐姜者何？齐姜与缪姜则未知其为宣夫人与？成夫人与？"
            },
            {
              "type": "原文",
              "content": "八、叔孙豹如宋。"
            },
            {
              "type": "原文",
              "content": "九、冬，仲孙蔑会晋荀罃、齐崔杼、宋华元、卫孙林父、曹人、邾娄人、滕人、薛人、小邾娄人于戚，遂城虎牢。"
            },
            {
              "type": "原文",
              "content": "虎牢者何？郑之邑也。其言城之何？取之也。取之则曷为不言取之？为中国讳也。曷为为中国讳？讳伐丧也。曷为不系乎郑？为中国讳也。大夫无遂事，此其言遂何？归恶乎大夫也。"
            },
            {
              "type": "原文",
              "content": "十、楚杀其大夫公子申。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4FA599DFEBED8F75DC.aspx",
          "paragraphs": [
            {
              "type": "原文",
              "content": "一、三年。春，楚公子婴齐帅师伐吴。"
            },
            {
              "type": "原文",
              "content": "二、公如晋。"
            },
            {
              "type": "原文",
              "content": "三、夏四月壬戌，公及晋侯盟于长樗。公至自晋。"
            },
            {
              "type": "原文",
              "content": "四、六月，公会单子、晋侯、宋公、卫侯、郑伯、莒子、邾娄子、齐世子光；己未，同盟于鸡泽。陈侯使袁侨如会。戊寅，叔孙豹及诸侯之大夫及陈袁侨盟。"
            },
            {
              "type": "原文",
              "content": "其言如会何？后会也。曷为殊及陈袁侨？为其与袁侨盟也。"
            },
            {
              "type": "原文",
              "content": "五、秋，公至自会。"
            },
            {
              "type": "原文",
              "content": "六、冬，晋荀罃帅师伐许。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F001E694794212731.aspx",
          "paragraphs": [
            {
              "type": "原文",
              "content": "一、四年。春王三月己酉，陈侯午卒。"
            },
            {
              "type": "原文",
              "content": "二、夏，叔孙豹如晋。"
            },
            {
              "type": "原文",
              "content": "三、秋七月戊子，夫人弋氏薨。"
            },
            {
              "type": "原文",
              "content": "四、葬陈成公。"
            },
            {
              "type": "原文",
              "content": "五、八月辛亥，葬我小君定弋。"
            },
            {
              "type": "原文",
              "content": "定弋者，襄公之母也。"
            },
            {
              "type": "原文",
              "content": "六、冬，公如晋。"
            },
            {
              "type": "原文",
              "content": "七、陈人围顿。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F7B879C03B6514064.aspx",
          "paragraphs": [
            {
              "type": "原文",
              "content": "一、五年。春，公至自晋。"
            },
            {
              "type": "原文",
              "content": "二、夏，郑伯使公子发来聘。"
            },
            {
              "type": "原文",
              "content": "三、叔孙豹、鄫世子巫如晋。"
            },
            {
              "type": "原文",
              "content": "外相如不书，此何以书？为叔孙豹率而与之俱也。叔孙豹则曷为率而与之俱？盖舅出也。莒将灭之，故相与往殆乎晋也。莒将灭之，则曷为相与往殆乎晋？取后乎莒也。其取后乎莒奈何？莒女有为鄫夫人者，盖欲立其出也。"
            },
            {
              "type": "原文",
              "content": "四、仲孙蔑、卫孙林父会吴于善稻。"
            },
            {
              "type": "原文",
              "content": "五、秋，大雩。"
            },
            {
              "type": "原文",
              "content": "六、楚杀其大夫公子壬夫。"
            },
            {
              "type": "原文",
              "content": "七、公会晋侯、宋公、陈侯、卫侯、郑伯、曹伯、莒子、邾娄子、滕子、薛伯、齐世子光、吴人、鄫人于戚。公至自会。"
            },
            {
              "type": "原文",
              "content": "吴何以称人？吴、鄫人云则不辞。"
            },
            {
              "type": "原文",
              "content": "八、冬，戍陈。"
            },
            {
              "type": "原文",
              "content": "孰戍之？诸侯戍之。曷为不言诸侯戍之？离至不可得而序，故言我也。"
            },
            {
              "type": "原文",
              "content": "九、楚公子贞帅师伐陈。"
            },
            {
              "type": "原文",
              "content": "十、公会晋侯、宋公、卫侯、郑伯、曹伯、莒子、邾娄子、滕子、薛伯、齐世子光救陈。十有二月，公至自救陈。"
            },
            {
              "type": "原文",
              "content": "十一、辛未，季孙行父卒。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F345578973F31D151.aspx",
          "paragraphs": [
            {
              "type": "原文",
              "content": "一、六年。春王三月壬午，杞伯姑容卒。"
            },
            {
              "type": "原文",
              "content": "二、夏，宋华弱来奔。"
            },
            {
              "type": "原文",
              "content": "三、秋，葬杞桓公。"
            },
            {
              "type": "原文",
              "content": "四、滕子来朝。"
            },
            {
              "type": "原文",
              "content": "五、莒人灭鄫。"
            },
            {
              "type": "原文",
              "content": "六、冬，叔孙豹如邾娄。"
            },
            {
              "type": "原文",
              "content": "七、季孙宿如晋。"
            },
            {
              "type": "原文",
              "content": "八、十有二月，齐侯灭莱。"
            },
            {
              "type": "原文",
              "content": "曷为不言莱君出奔？国灭，君死之，正也。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4FDCAD6FDDCA2B3B10.aspx",
          "paragraphs": [
            {
              "type": "原文",
              "content": "一、七年。春，郯子来朝。"
            },
            {
              "type": "原文",
              "content": "二、夏四月，三卜郊不从，乃免牲。"
            },
            {
              "type": "原文",
              "content": "三、小邾娄子来朝。"
            },
            {
              "type": "原文",
              "content": "四、城费。"
            },
            {
              "type": "原文",
              "content": "五、秋，季孙宿如卫。"
            },
            {
              "type": "原文",
              "content": "六、八月螽。"
            },
            {
              "type": "原文",
              "content": "七、冬十月，卫侯使孙林父来聘。壬戌，及孙林父盟。"
            },
            {
              "type": "原文",
              "content": "八、楚公子贞帅师围陈。"
            },
            {
              "type": "原文",
              "content": "九、十有二月，公会晋侯、宋公、陈侯、卫侯、曹伯、莒子、邾娄子于鄬。郑伯髠原如会，未见诸侯；丙戌，卒于操。陈侯逃归。"
            },
            {
              "type": "原文",
              "content": "操者何？郑之邑也。诸侯卒其封内不地，此何以地？隐之也。何隐也？弒也。孰弒之？其大夫弒之。曷为不言其大夫弒之？为中国讳也。曷为为中国讳？郑伯将会诸侯于鄬，其大夫谏曰：“中国不足归也，则不若与楚。”郑伯曰：“不可。”其大夫曰：“以中国为义，则伐我丧；以中国为强，则不若楚。”于是弒之。郑伯髠原何以名？伤而反，未至乎舍而卒也。未见诸侯其言如会何？致其意也。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F71215B76ABF22CB5.aspx",
          "paragraphs": [
            {
              "type": "原文",
              "content": "一、八年。春王正月，公如晋。"
            },
            {
              "type": "原文",
              "content": "二、夏，葬郑僖公。"
            },
            {
              "type": "原文",
              "content": "贼未讨，何以书葬？为中国讳也。"
            },
            {
              "type": "原文",
              "content": "三、郑人侵蔡，获蔡公子爕。"
            },
            {
              "type": "原文",
              "content": "此侵也，其言获何？侵而言获者，适得之也。"
            },
            {
              "type": "原文",
              "content": "四、季孙宿会晋侯、郑伯、齐人、宋人、卫人、邾娄人于刑丘。"
            },
            {
              "type": "原文",
              "content": "五、公至自晋。"
            },
            {
              "type": "原文",
              "content": "六、莒人伐我东鄙。"
            },
            {
              "type": "原文",
              "content": "七、秋九月，大雩。"
            },
            {
              "type": "原文",
              "content": "八、冬，楚公子贞帅师伐郑。"
            },
            {
              "type": "原文",
              "content": "九、晋侯使士匄来聘。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F92A3507A1D09986E.aspx",
          "paragraphs": [
            {
              "type": "原文",
              "content": "一、九年。春，宋火。"
            },
            {
              "type": "原文",
              "content": "曷为或言灾？或言火？大者曰灾，小者曰火。然则内何以不言火？内不言火者，甚之也。何以书？记灾也。外灾不书，此何以书？为王者之后记灾也。"
            },
            {
              "type": "原文",
              "content": "二、夏，季孙宿如晋。"
            },
            {
              "type": "原文",
              "content": "三、五月辛酉，夫人姜氏薨。"
            },
            {
              "type": "原文",
              "content": "四、秋八月癸未，葬我小君缪姜。"
            },
            {
              "type": "原文",
              "content": "五、冬，公会晋侯、宋公、卫侯、曹伯、莒子、邾娄子、滕子、薛伯、杞伯、小邾娄子、齐世子光伐郑。十有二月己亥，同盟于戏。"
            },
            {
              "type": "原文",
              "content": "六、楚子伐郑。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F9C4B95F9C3D3AD43.aspx",
          "paragraphs": [
            {
              "type": "原文",
              "content": "一、十年。春，公会晋侯、宋公、卫侯、曹伯、莒子、邾娄子、滕子、薛伯、杞伯、小邾娄子、齐世子光会吴于柤。"
            },
            {
              "type": "原文",
              "content": "二、夏五月甲午，遂灭偪阳。公至自会。"
            },
            {
              "type": "原文",
              "content": "三、楚公子贞、郑公孙辄帅师伐宋。"
            },
            {
              "type": "原文",
              "content": "四、晋师伐秦。"
            },
            {
              "type": "原文",
              "content": "五、秋，莒人伐我东鄙。"
            },
            {
              "type": "原文",
              "content": "六、公会晋侯、宋公、卫侯、曹伯、莒子、邾娄子、齐世子光、滕子、薛伯、杞伯、小邾娄子伐郑。"
            },
            {
              "type": "原文",
              "content": "七、冬，盗杀郑公子斐、公子发、公孙辄。"
            },
            {
              "type": "原文",
              "content": "八、戍郑虎牢。"
            },
            {
              "type": "原文",
              "content": "孰戍之？诸侯戍之。曷为不言诸侯戍之？离至不可得而序，故言我也。诸侯已取之矣，曷为系之郑？诸侯莫之主有，故反系之郑。"
            },
            {
              "type": "原文",
              "content": "九、楚公子贞帅师救郑。"
            },
            {
              "type": "原文",
              "content": "十、公至自伐郑。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FA6EE691093718981.aspx",
          "paragraphs": [
            {
              "type": "原文",
              "content": "一、十有一年。春王正月，作三军。"
            },
            {
              "type": "原文",
              "content": "三军者何？三卿也。作三军，何以书？讥。何讥尔？古者上卿、下卿，上士、下士。"
            },
            {
              "type": "原文",
              "content": "二、夏四月，四卜郊不从，乃不郊。"
            },
            {
              "type": "原文",
              "content": "三、郑公孙舍之帅师侵宋。"
            },
            {
              "type": "原文",
              "content": "四、公会晋侯、宋公、卫侯、曹伯、齐世子光、莒子、邾娄子、滕子、薛伯、杞伯、小邾娄子伐郑。"
            },
            {
              "type": "原文",
              "content": "五、秋七月己未，同盟于京城北。公至自伐郑。"
            },
            {
              "type": "原文",
              "content": "六、楚子、郑伯伐宋。"
            },
            {
              "type": "原文",
              "content": "七、公会晋侯、宋公、卫侯、曹伯、齐世子光、莒子、邾娄子、滕子、薛伯、杞伯、小邾娄子伐郑，会于萧鱼。公至自会。"
            },
            {
              "type": "原文",
              "content": "此伐郑也，其言会于萧鱼何？盖郑与会尔。"
            },
            {
              "type": "原文",
              "content": "八、楚人执郑行人良霄。"
            },
            {
              "type": "原文",
              "content": "九、冬，秦人伐晋。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F03D05E27B452C34E.aspx",
          "paragraphs": [
            {
              "type": "原文",
              "content": "一、十有二年。春王三月，莒人伐我东鄙，围台。"
            },
            {
              "type": "原文",
              "content": "邑不言围，此其言围何？伐而言围者，取邑之辞也；伐而不言围者，非取邑之辞也。"
            },
            {
              "type": "原文",
              "content": "二、季孙宿帅师救台，遂入运。"
            },
            {
              "type": "原文",
              "content": "大夫无遂事，此其言遂何？公不得为政尔。"
            },
            {
              "type": "原文",
              "content": "三、夏，晋侯使士彭来聘。"
            },
            {
              "type": "原文",
              "content": "四、秋九月，吴子乘卒。"
            },
            {
              "type": "原文",
              "content": "五、冬，楚公子贞帅师侵宋。"
            },
            {
              "type": "原文",
              "content": "六、公如晋。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4FCCA50025B5604589.aspx",
          "paragraphs": [
            {
              "type": "原文",
              "content": "一、十有三年。春，公至自晋。"
            },
            {
              "type": "原文",
              "content": "二、夏，取诗。"
            },
            {
              "type": "原文",
              "content": "诗者何？邾娄之邑也。曷为不系乎邾娄？讳亟也。"
            },
            {
              "type": "原文",
              "content": "三、秋九月庚辰，楚子审卒。"
            },
            {
              "type": "原文",
              "content": "四、冬，城防。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4FA48D78F51AD50605.aspx",
          "paragraphs": [
            {
              "type": "原文",
              "content": "一、十有四年。春王正月，季孙宿、叔老会晋士匄、齐人、宋人、卫人、郑公孙囆、曹人、莒人、邾娄人、滕人、薛人、杞人、小邾娄人会吴于向。"
            },
            {
              "type": "原文",
              "content": "二、二月乙未朔，日有食之。"
            },
            {
              "type": "原文",
              "content": "三、夏四月，叔孙豹会晋荀偃、齐人、宋人、卫北宫结、郑公孙囆、曹人、莒人、邾娄人、滕人、薛人、杞人、小邾娄人伐秦。"
            },
            {
              "type": "原文",
              "content": "四、己未，卫侯衎出奔齐。"
            },
            {
              "type": "原文",
              "content": "五、莒人侵我东鄙。"
            },
            {
              "type": "原文",
              "content": "六、秋，楚公子贞帅师伐吴。"
            },
            {
              "type": "原文",
              "content": "七、冬，季孙宿会晋士匄、宋华阅、卫孙林父、郑公孙囆、莒人、邾娄人于戚。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F4449460574E91144.aspx",
          "paragraphs": [
            {
              "type": "原文",
              "content": "一、十有五年。春，宋公使向戌来聘。二月己亥，及向戌盟于刘。"
            },
            {
              "type": "原文",
              "content": "二、刘夏逆王后于齐。"
            },
            {
              "type": "原文",
              "content": "刘夏者何？天子之大夫也。刘者何？邑也。其称刘何？以邑氏也。外逆女不书，此何以书？过我也。"
            },
            {
              "type": "原文",
              "content": "三、夏，齐侯伐我北鄙，围成。公救成，至遇。"
            },
            {
              "type": "原文",
              "content": "其言至遇何？不敢进也。"
            },
            {
              "type": "原文",
              "content": "四、季孙宿、叔孙豹帅师城成郛。"
            },
            {
              "type": "原文",
              "content": "五、秋八月丁巳，日有食之。"
            },
            {
              "type": "原文",
              "content": "六、邾娄人伐我南鄙。"
            },
            {
              "type": "原文",
              "content": "七、冬十有一月癸亥，晋侯周卒。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4F71C9FBE7B7300EF5.aspx",
          "paragraphs": [
            {
              "type": "原文",
              "content": "一、十有六年。春王正月，葬晋悼公。"
            },
            {
              "type": "原文",
              "content": "二、三月，公会晋侯、宋公、卫侯、郑伯、曹伯、莒子、邾娄子、薛伯、杞伯、小邾娄子于湨梁。戊寅，大夫盟。晋人执莒子、邾娄子以归。"
            },
            {
              "type": "原文",
              "content": "诸侯皆在是，其言大夫盟何？信在大夫也。何言乎信在大夫？徧剌天下之大夫也。曷为遍剌天下之大夫？君若赘旒然。"
            },
            {
              "type": "原文",
              "content": "三、齐侯伐我北鄙。"
            },
            {
              "type": "原文",
              "content": "四、夏，公至自会。"
            },
            {
              "type": "原文",
              "content": "五、五月甲子，地震。"
            },
            {
              "type": "原文",
              "content": "六、叔老会郑伯、晋荀偃、卫寗殖、宋人，伐许。"
            },
            {
              "type": "原文",
              "content": "七、秋，齐侯伐我北鄙，围成。"
            },
            {
              "type": "原文",
              "content": "八、大雩。"
            },
            {
              "type": "原文",
              "content": "九、冬，叔孙豹如晋。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4F263623482C3CB80C.aspx",
          "paragraphs": [
            {
              "type": "原文",
              "content": "一、十有七年。春王二月庚午，邾娄子瞷卒。"
            },
            {
              "type": "原文",
              "content": "二、宋人伐陈。"
            },
            {
              "type": "原文",
              "content": "三、夏，卫石买帅师伐曹。"
            },
            {
              "type": "原文",
              "content": "四、秋，齐侯伐我北鄙，围洮。"
            },
            {
              "type": "原文",
              "content": "五、齐高厚帅师伐我北鄙，围防。"
            },
            {
              "type": "原文",
              "content": "六、九月，大雩。"
            },
            {
              "type": "原文",
              "content": "七、宋华臣出奔陈。"
            },
            {
              "type": "原文",
              "content": "八、冬，邾娄人伐我南鄙。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4FFA53479CC2DA4EE6.aspx",
          "paragraphs": [
            {
              "type": "原文",
              "content": "一、十有八年。春，白狄来。"
            },
            {
              "type": "原文",
              "content": "白狄者何？夷狄之君也。何以不言朝？不能朝也。"
            },
            {
              "type": "原文",
              "content": "二、夏，晋人执卫行人石买。"
            },
            {
              "type": "原文",
              "content": "三、秋，齐师伐我北鄙。"
            },
            {
              "type": "原文",
              "content": "四、冬十月，公会晋侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子同围齐。曹伯负刍卒于师。"
            },
            {
              "type": "原文",
              "content": "五、楚公子午帅师伐郑。"
            }
          ]
        },
        {
          "title": "十九年",
          "source": "https://so.gushiwen.cn/guwen/bookv_46653FD803893E4F9AE72500BD00E1AA.aspx",
          "paragraphs": [
            {
              "type": "原文",
              "content": "一、十有九年。春王正月，诸侯盟于祝阿。晋人执邾娄子。公至自伐齐。取邾娄田自漷水。"
            },
            {
              "type": "原文",
              "content": "此同围齐也，何以致伐？未围齐也。未围齐则其言围齐何？抑齐也。曷为抑齐？为其亟伐也。或曰为其骄蹇，使其世子处乎诸侯之上也。取邾娄田自漷水。其言自漷水何？以漷为竟也。何言乎以漷为竟？漷移也。"
            },
            {
              "type": "原文",
              "content": "二、季孙宿如晋。"
            },
            {
              "type": "原文",
              "content": "三、葬曹成公。"
            },
            {
              "type": "原文",
              "content": "四、夏，卫孙林父帅师伐齐。"
            },
            {
              "type": "原文",
              "content": "五、秋七月辛卯，齐侯瑗卒。"
            },
            {
              "type": "原文",
              "content": "六、晋士匄帅师侵齐，至谷，闻齐侯卒，乃还。"
            },
            {
              "type": "原文",
              "content": "还者何？善辞也。何善尔？大其不伐丧也。此受命乎君而伐齐，则何大乎其不伐丧？大夫以君命出，进退在大夫也。"
            },
            {
              "type": "原文",
              "content": "七、八月丙辰，仲孙蔑卒。"
            },
            {
              "type": "原文",
              "content": "八、齐杀其大夫高厚。"
            },
            {
              "type": "原文",
              "content": "九、郑杀其大夫公子喜。"
            },
            {
              "type": "原文",
              "content": "十、冬，葬齐灵公。"
            },
            {
              "type": "原文",
              "content": "十一、城西郛。"
            },
            {
              "type": "原文",
              "content": "十二、叔孙豹会晋士匄于柯。"
            },
            {
              "type": "原文",
              "content": "十三、城武城。"
            }
          ]
        },
        {
          "title": "二十年",
          "source": "https://so.gushiwen.cn/guwen/bookv_46653FD803893E4F306A97C9E82C2717.aspx",
          "paragraphs": [
            {
              "type": "原文",
              "content": "一、二十年。春王正月辛亥，仲孙遬会莒人盟于向。"
            },
            {
              "type": "原文",
              "content": "二、夏，六月庚申，公会晋侯、齐侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子盟于澶渊。"
            },
            {
              "type": "原文",
              "content": "三、秋，公至自会。"
            },
            {
              "type": "原文",
              "content": "四、仲孙遬帅师伐邾娄。"
            },
            {
              "type": "原文",
              "content": "五、蔡杀其大夫公子爕。"
            },
            {
              "type": "原文",
              "content": "六、蔡公子履出奔楚。"
            },
            {
              "type": "原文",
              "content": "七、陈侯之弟光出奔楚。"
            },
            {
              "type": "原文",
              "content": "八、叔老如齐。"
            },
            {
              "type": "原文",
              "content": "九、冬十月丙辰朔，日有食之。"
            },
            {
              "type": "原文",
              "content": "十、季孙宿如宋。"
            }
          ]
        },
        {
          "title": "二十一年",
          "source": "https://so.gushiwen.cn/guwen/bookv_46653FD803893E4F60E139A81222ABA9.aspx",
          "paragraphs": [
            {
              "type": "原文",
              "content": "一、二十有一年，春王正月，公如晋。"
            },
            {
              "type": "原文",
              "content": "二、邾娄庶其以漆闾丘来奔。"
            },
            {
              "type": "原文",
              "content": "邾娄庶其者何？邾娄大夫也。邾娄无大夫，此何以书？重地也。"
            },
            {
              "type": "原文",
              "content": "三、夏，公至自晋。"
            },
            {
              "type": "原文",
              "content": "四、秋，晋栾盈出奔楚。"
            },
            {
              "type": "原文",
              "content": "五、九月庚戌朔，日有食之。"
            },
            {
              "type": "原文",
              "content": "六、冬十月庚辰朔，日有食之。"
            },
            {
              "type": "原文",
              "content": "七、曹伯来朝。"
            },
            {
              "type": "原文",
              "content": "八、公会晋侯、齐侯、宋公、卫侯、郑伯、曹伯、莒子、邾娄子于商任。"
            },
            {
              "type": "原文",
              "content": "九、十有一月庚子，孔子生。"
            }
          ]
        },
        {
          "title": "二十二年",
          "source": "https://so.gushiwen.cn/guwen/bookv_46653FD803893E4F0C3DE724BBD89671.aspx",
          "paragraphs": [
            {
              "type": "原文",
              "content": "一、二十有二年，春王正月，公至自会。"
            },
            {
              "type": "原文",
              "content": "二、夏四月。"
            },
            {
              "type": "原文",
              "content": "三、秋七月辛酉，叔老卒。"
            },
            {
              "type": "原文",
              "content": "四、冬，公会晋侯、齐侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子于沙随。公至自会。"
            },
            {
              "type": "原文",
              "content": "五、楚杀其大夫公子追舒。"
            }
          ]
        },
        {
          "title": "二十三年",
          "source": "https://so.gushiwen.cn/guwen/bookv_46653FD803893E4FCAFD7B3E5A8B37F7.aspx",
          "paragraphs": [
            {
              "type": "原文",
              "content": "一、二十有三年。春王二月癸酉朔，日有食之。"
            },
            {
              "type": "原文",
              "content": "二、三月己巳，杞伯匄卒。"
            },
            {
              "type": "原文",
              "content": "三、夏，邾娄鼻我来奔。"
            },
            {
              "type": "原文",
              "content": "邾娄鼻我者何？邾娄大夫也。邾娄无大夫，此何以书？以近书也。"
            },
            {
              "type": "原文",
              "content": "四、葬杞孝公。"
            },
            {
              "type": "原文",
              "content": "五、陈杀其大夫庆虎及庆寅。"
            },
            {
              "type": "原文",
              "content": "六、陈侯之弟光自楚归于陈。"
            },
            {
              "type": "原文",
              "content": "七、晋栾盈复入于晋，入于曲沃。"
            },
            {
              "type": "原文",
              "content": "曲沃者何？晋之邑也。其言入于晋，入于曲沃何？栾盈将入晋，晋人不纳，由乎曲沃而入也。"
            },
            {
              "type": "原文",
              "content": "八、秋，齐侯伐卫，遂伐晋。八月，叔孙豹帅师救晋，次于雍渝。"
            },
            {
              "type": "原文",
              "content": "曷为先言救而后言次？先通君命也。"
            },
            {
              "type": "原文",
              "content": "九、己卯，仲孙遬卒。"
            },
            {
              "type": "原文",
              "content": "十、冬十月乙亥，臧孙纥出奔邾娄。"
            },
            {
              "type": "原文",
              "content": "十一、晋人杀栾盈。"
            },
            {
              "type": "原文",
              "content": "曷为不言杀其大夫？非其大夫也。"
            },
            {
              "type": "原文",
              "content": "十二、齐侯袭莒。"
            }
          ]
        },
        {
          "title": "二十四年",
          "source": "https://so.gushiwen.cn/guwen/bookv_46653FD803893E4F1EC09C8C84CDEFFA.aspx",
          "paragraphs": [
            {
              "type": "原文",
              "content": "一、二十有四年。春，叔孙豹如晋。"
            },
            {
              "type": "原文",
              "content": "二、仲孙羯帅师侵齐。"
            },
            {
              "type": "原文",
              "content": "三、夏，楚子伐吴。"
            },
            {
              "type": "原文",
              "content": "四、秋七月甲子朔，日有食之，既。"
            },
            {
              "type": "原文",
              "content": "五、齐崔杼帅师伐莒。"
            },
            {
              "type": "原文",
              "content": "六、大水。八月癸巳朔，日有食之。"
            },
            {
              "type": "原文",
              "content": "七、公会晋侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子于陈仪。"
            },
            {
              "type": "原文",
              "content": "八、冬，楚子、蔡侯、陈侯、许男伐郑。"
            },
            {
              "type": "原文",
              "content": "九、公至自会。"
            },
            {
              "type": "原文",
              "content": "十、陈针宜咎出奔楚。"
            },
            {
              "type": "原文",
              "content": "十一、叔孙豹如京师。"
            },
            {
              "type": "原文",
              "content": "十二、大饥。"
            }
          ]
        },
        {
          "title": "二十五年",
          "source": "https://so.gushiwen.cn/guwen/bookv_46653FD803893E4F5033C3B31D09410E.aspx",
          "paragraphs": [
            {
              "type": "原文",
              "content": "一、二十有五年。春，齐崔杼帅师伐我北鄙。"
            },
            {
              "type": "原文",
              "content": "二、夏五月乙亥，齐崔杼弒其君光。"
            },
            {
              "type": "原文",
              "content": "三、公会晋侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子于陈仪。"
            },
            {
              "type": "原文",
              "content": "四、六月壬子，郑公孙舍之帅师入陈。"
            },
            {
              "type": "原文",
              "content": "五、秋八月己巳，诸侯同盟于重丘，公至自会。"
            },
            {
              "type": "原文",
              "content": "六、卫侯入于陈仪。"
            },
            {
              "type": "原文",
              "content": "陈仪者何？卫之邑也。曷为不言入于卫？谖君以弒也。"
            },
            {
              "type": "原文",
              "content": "七、楚屈建帅师灭舒鸠。"
            },
            {
              "type": "原文",
              "content": "八、冬，郑公孙囆帅师伐陈。"
            },
            {
              "type": "原文",
              "content": "九、十有二月，吴子谒伐楚，门于巢卒。"
            },
            {
              "type": "原文",
              "content": "门于巢卒者何？入门乎巢而卒也。入门乎巢而卒者何？入巢之门而卒也。吴子谒，何以名？伤而返，未至乎舍而卒也。"
            }
          ]
        },
        {
          "title": "二十六年",
          "source": "https://so.gushiwen.cn/guwen/bookv_46653FD803893E4FCAC9C7534FA3E97D.aspx",
          "paragraphs": [
            {
              "type": "原文",
              "content": "一、二十有六年。春王二月辛卯，卫寗喜弒其君剽。"
            },
            {
              "type": "原文",
              "content": "二、卫孙林父入于戚以叛。"
            },
            {
              "type": "原文",
              "content": "三、甲午，卫侯衎复归于卫。"
            },
            {
              "type": "原文",
              "content": "此谖君以弒也，其言复归何？恶剽也。曷为恶剽？剽之立于是未有说也。然则曷为不言剽之立？不言剽之立者，以恶卫侯也。"
            },
            {
              "type": "原文",
              "content": "四、夏，晋侯使荀吴来聘。"
            },
            {
              "type": "原文",
              "content": "五、公会晋人、郑良霄、宋人、曹人于澶渊。"
            },
            {
              "type": "原文",
              "content": "六、秋，宋公杀其世子痤。"
            },
            {
              "type": "原文",
              "content": "七、晋人执卫寗喜。"
            },
            {
              "type": "原文",
              "content": "此执有罪，何以不得为伯讨？不以其罪执之也。"
            },
            {
              "type": "原文",
              "content": "八、八月壬午，许男寗卒于楚。"
            },
            {
              "type": "原文",
              "content": "九、冬，楚子、蔡侯、陈侯伐郑。"
            },
            {
              "type": "原文",
              "content": "十、葬许灵公。"
            }
          ]
        },
        {
          "title": "二十七年",
          "source": "https://so.gushiwen.cn/guwen/bookv_46653FD803893E4FBD670BE0DBDCCAF8.aspx",
          "paragraphs": [
            {
              "type": "原文",
              "content": "一、二十有七年。春，齐侯使庆封来聘。"
            },
            {
              "type": "原文",
              "content": "二、夏，叔孙豹会晋赵武、楚屈建、蔡公孙归生、卫石恶、陈孔瑗、郑良霄、许人、曹人于宋。"
            },
            {
              "type": "原文",
              "content": "三、卫杀其大夫寗喜，卫侯之弟鱄出奔晋。"
            },
            {
              "type": "原文",
              "content": "卫杀其大夫寗喜，则卫侯之弟鱄曷为出奔晋？为杀寗喜出奔也。曷为为杀寗喜出奔？卫寗殖与孙林父逐卫侯而立公孙剽，寗殖病将死，谓喜曰：“黜公者，非吾意也，孙氏为之。我即死，女能固纳公乎？”喜曰：“诺。”寗殖死，喜立为大夫，使人谓献公曰：“黜公者，非寗氏也，孙氏为之。吾欲纳公，何如？”献公曰：“子茍纳我，吾请与子盟。”喜曰：“无所用盟，请使公子鱄约之。”献公谓公子鱄曰：“寗氏将纳我，吾欲与之盟。其言曰：‘无所用盟，请使公子鱄约之。’子固为我与之约矣。”公子鱄辞曰：“夫负羁絷，执鈇锧从君东西南北，则是臣仆庶孽之事也。若夫约言为信，则非臣仆庶孽之所敢与也。”献公怒曰：“黜我者，非寗氏与，孙氏凡在尔。”公子鱄不得已而与之约。已约，归至，杀寗喜。公子鱄挈其妻子而去之，将济于河，携其妻子而与之盟，曰：“茍有履卫地食卫粟者，昧雉彼视。”"
            },
            {
              "type": "原文",
              "content": "四、秋七月辛巳，豹及诸侯之大夫盟于宋。"
            },
            {
              "type": "原文",
              "content": "曷为再言豹？殆诸侯也。曷为殆诸侯？为卫石恶在是也，曰恶人之徒在是矣。"
            },
            {
              "type": "原文",
              "content": "五、冬十有二月乙亥朔，日有食之。"
            }
          ]
        },
        {
          "title": "二十八年",
          "source": "https://so.gushiwen.cn/guwen/bookv_46653FD803893E4FDDDCBF89B565C1F0.aspx",
          "paragraphs": [
            {
              "type": "原文",
              "content": "一、二十有八年。春，无冰。"
            },
            {
              "type": "原文",
              "content": "二、夏，卫石恶出奔晋。"
            },
            {
              "type": "原文",
              "content": "三、邾娄子来朝。"
            },
            {
              "type": "原文",
              "content": "四、秋八月，大雩。仲孙羯如晋。"
            },
            {
              "type": "原文",
              "content": "五、冬，齐庆封来奔。"
            },
            {
              "type": "原文",
              "content": "六、十有一月，公如楚。"
            },
            {
              "type": "原文",
              "content": "七、十有二月甲寅，天王崩。"
            },
            {
              "type": "原文",
              "content": "八、乙未，楚子昭卒。"
            }
          ]
        },
        {
          "title": "二十九年",
          "source": "https://so.gushiwen.cn/guwen/bookv_46653FD803893E4FCAF360D73853EF63.aspx",
          "paragraphs": [
            {
              "type": "原文",
              "content": "一、二十有九年。春王正月，公在楚。"
            },
            {
              "type": "原文",
              "content": "何言乎公在楚？正月以存君也。"
            },
            {
              "type": "原文",
              "content": "二、夏五月，公至自楚。"
            },
            {
              "type": "原文",
              "content": "三、庚午，卫侯衎卒。"
            },
            {
              "type": "原文",
              "content": "四、阍弒吴子余祭。"
            },
            {
              "type": "原文",
              "content": "阍者何？门人也，刑人也。刑人则曷为谓之阍？刑人非其人也。君子不近刑人，近刑人则轻死之道也。"
            },
            {
              "type": "原文",
              "content": "五、仲孙羯会晋荀盈、齐高止、宋华定、卫世叔齐、郑公孙段、曹人、莒人、邾娄人、滕人、薛人、小邾娄人城杞。"
            },
            {
              "type": "原文",
              "content": "六、晋侯使士鞅来聘。"
            },
            {
              "type": "原文",
              "content": "七、杞子来盟。"
            },
            {
              "type": "原文",
              "content": "八、吴子使札来聘。"
            },
            {
              "type": "原文",
              "content": "吴无君无大夫，此何以有君有大夫？贤季子也。何贤乎季子？让国也。其让国奈何？谒也、余祭也、夷昧也与季子同母者四，季子弱而才，兄弟皆爱之，同欲立之以为君，谒曰：“今若是迮而与季子国，季子犹不受也，请无与子而与弟，弟兄迭为君，而致国乎季子。”皆曰：“诺。”故诸为君者，皆轻死为勇，饮食必祝，曰：“天茍有吴国，尚速有悔于予身。”故谒也死，余祭也立。余祭也死，夷昧也立。夷昧也死，则国宜之季子者也。季子使而亡焉。僚者长庶也即之，季子使而反至而君之尔。阖庐曰：“先君之所以不与子国而与弟者，凡为季子故也。将从先君之命与，则国宜之季子者也；如不从先君之命与，则我宜立者也，僚恶得为君乎？”于是使专诸剌僚，而致国乎季子。季子不受，曰：“尔弒吾君，吾受尔国，是吾与尔为篡也。尔杀吾兄，吾又杀尔，是父子兄弟相杀，终身无已也。”去之延陵，终身不入吴国。故君子以其不受为义，以其不杀为仁。贤季子则吴何以有君有大夫？以季子为臣，则宜有君者也。札者何？吴季子之名也。春秋贤者不名，此何以名？许夷狄者不壹而足也。季子者所贤也，曷为不足乎季子？许人臣者必使臣，许人子者必使子也。"
            },
            {
              "type": "原文",
              "content": "九、秋九月，葬卫献公。"
            },
            {
              "type": "原文",
              "content": "十、齐高止出奔北燕。"
            },
            {
              "type": "原文",
              "content": "十一、冬，仲孙羯如晋。"
            }
          ]
        },
        {
          "title": "三十年",
          "source": "https://so.gushiwen.cn/guwen/bookv_46653FD803893E4FA646AB20B029FABE.aspx",
          "paragraphs": [
            {
              "type": "原文",
              "content": "一、三十年。春王正月，楚子使薳颇来聘。"
            },
            {
              "type": "原文",
              "content": "二、夏四月，蔡世子般弒其君固。"
            },
            {
              "type": "原文",
              "content": "三、五月甲午，宋灾，伯姬卒。"
            },
            {
              "type": "原文",
              "content": "四、天王杀其弟年夫。"
            },
            {
              "type": "原文",
              "content": "五、王子瑕奔晋。"
            },
            {
              "type": "原文",
              "content": "六、秋七月，叔弓如宋葬宋共姬。"
            },
            {
              "type": "原文",
              "content": "外夫人不书葬，此何以书？隐之也。何隐尔？宋灾，伯姬卒焉。其称谥何？贤也。何贤尔？宋灾，伯姬存焉，有司复曰：“火至矣，请出。”伯姬曰：“不可。吾闻之也，妇人夜出，不见傅母不下堂。傅至矣，母未至也。”逮乎火而死。"
            },
            {
              "type": "原文",
              "content": "七、郑良霄出奔许，自许入于郑，郑人杀良霄。"
            },
            {
              "type": "原文",
              "content": "八、冬十月，葬蔡景公。"
            },
            {
              "type": "原文",
              "content": "贼未讨，何以书葬？君子辞也。"
            },
            {
              "type": "原文",
              "content": "九、晋人、齐人、宋人、卫人、郑人、曹人、莒人、邾娄人、滕人、薛人、杞人、小邾娄人会于澶渊，宋灾故。"
            },
            {
              "type": "原文",
              "content": "宋灾故者何？诸侯会于澶渊，凡为宋灾故也。会未有言其所为者，此言所为何？录伯姬也。诸侯相聚，而更宋之所丧，曰：“死者不可复生，尔财复矣！”此大事也，曷为使微者？卿也。卿则其称人何？贬。曷为贬？卿不得忧诸侯也。"
            }
          ]
        },
        {
          "title": "三十一年",
          "source": "https://so.gushiwen.cn/guwen/bookv_46653FD803893E4FC9A3D287B57F749A.aspx",
          "paragraphs": [
            {
              "type": "原文",
              "content": "一、三十有一年。春王正月。"
            },
            {
              "type": "原文",
              "content": "二、夏六月辛巳，公薨于楚宫。"
            },
            {
              "type": "原文",
              "content": "三、秋九月癸巳，子野卒。"
            },
            {
              "type": "原文",
              "content": "四、己亥，仲孙羯卒。"
            },
            {
              "type": "原文",
              "content": "五、冬十月，滕子来会葬。"
            },
            {
              "type": "原文",
              "content": "六、癸酉，葬我君襄公。"
            },
            {
              "type": "原文",
              "content": "七、十有一月，莒人弒其君密州。"
            }
          ]
        }
      ]
    },
    {
      "title": "昭公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FB7432E5BED921E9F.aspx",
          "paragraphs": [
            {
              "type": "原文",
              "content": "一、元年。春王正月，公即位。"
            },
            {
              "type": "原文",
              "content": "二、叔孙豹会晋赵武、楚公子围、齐国酌、宋向戌、卫石恶、陈公子招、蔡公孙归生、郑轩虎、许人、曹人于漷。"
            },
            {
              "type": "原文",
              "content": "此陈侯之弟招也，何以不称弟？贬。曷为贬？为杀世子偃师贬，曰陈侯之弟招杀陈世子偃师。大夫相杀称人，此其称名氏以杀何？言将自是弒君也。今将尔，词曷为与亲弒者同？君亲无将，将而必诛焉。然则曷为不于其弒焉贬？以亲者弒，然后其罪恶甚，春秋不待贬绝而罪恶见者，不贬绝以见罪恶也。贬绝然后罪恶见者，贬绝以见罪恶也。今招之罪已重矣，曷为复贬乎此？着招之有罪也。何着乎招之有罪？言楚之托乎讨招以灭陈也。"
            },
            {
              "type": "原文",
              "content": "三、三月取运。"
            },
            {
              "type": "原文",
              "content": "运者何？内之邑也。其言取之何？不听也。"
            },
            {
              "type": "原文",
              "content": "四、夏，秦伯之弟针出奔晋。"
            },
            {
              "type": "原文",
              "content": "秦无大夫，此何以书？仕诸晋也。曷为仕诸晋？有千乘之国，而不能容其母弟，故君子谓之出奔也。"
            },
            {
              "type": "原文",
              "content": "五、六月丁巳，邾娄子华卒。"
            },
            {
              "type": "原文",
              "content": "六、晋荀吴帅师败狄于大原。"
            },
            {
              "type": "原文",
              "content": "此大卤也，曷为谓之大原？地物从中国，邑人名从主人。原者何？上平曰原，下平曰隰。"
            },
            {
              "type": "原文",
              "content": "七、秋，莒去疾自齐入于莒。"
            },
            {
              "type": "原文",
              "content": "八、莒展出奔吴。"
            },
            {
              "type": "原文",
              "content": "九、叔弓帅师疆运田。"
            },
            {
              "type": "原文",
              "content": "疆运田者何？与莒为竟也。与莒为竟，则曷为帅师而往？畏莒也。"
            },
            {
              "type": "原文",
              "content": "十、葬邾娄悼公。"
            },
            {
              "type": "原文",
              "content": "十一、冬十有一月己酉，楚子卷卒。"
            },
            {
              "type": "原文",
              "content": "十二、楚公子比出奔晋。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FF5AD6902C46EBF37.aspx",
          "paragraphs": [
            {
              "type": "原文",
              "content": "一、二年。春，晋侯使韩起来聘。"
            },
            {
              "type": "原文",
              "content": "二、夏，叔弓如晋。"
            },
            {
              "type": "原文",
              "content": "三、秋，郑杀其大夫公孙黑。"
            },
            {
              "type": "原文",
              "content": "四、冬，公如晋，至河乃复。"
            },
            {
              "type": "原文",
              "content": "其言至河乃复何？不敢进也。"
            },
            {
              "type": "原文",
              "content": "五、季孙宿如晋。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F730BA368BBBEF5BE.aspx",
          "paragraphs": [
            {
              "type": "原文",
              "content": "一、三年。春王正月丁未，滕子泉卒。"
            },
            {
              "type": "原文",
              "content": "二、夏，叔弓如滕。"
            },
            {
              "type": "原文",
              "content": "三、五月，葬滕成公。"
            },
            {
              "type": "原文",
              "content": "四、秋，小邾娄子来朝。"
            },
            {
              "type": "原文",
              "content": "五、八月，大雩。"
            },
            {
              "type": "原文",
              "content": "六、冬，大雨雹。"
            },
            {
              "type": "原文",
              "content": "七、北燕伯款出奔齐。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F66ED9D31E9B82B93.aspx",
          "paragraphs": [
            {
              "type": "原文",
              "content": "一、四年。春王正月，大雨雪。"
            },
            {
              "type": "原文",
              "content": "二、夏，楚子、蔡侯、陈侯、郑伯、许男、徐子、滕子、顿子、胡子、沈子、小邾娄子、宋世子佐、淮夷会于申。楚人执徐子。"
            },
            {
              "type": "原文",
              "content": "三、秋七月，楚子、蔡侯、陈侯、许男、顿子、胡子、沈子、淮夷伐吴，执齐庆封杀之。遂灭厉。"
            },
            {
              "type": "原文",
              "content": "此伐吴也，其言执齐庆封何？为齐诛也。其为齐诛奈何？庆封走之吴，吴封之于防。然则曷为不言伐防？不与诸侯专封也。庆封之罪何？胁齐君而乱齐国也。"
            },
            {
              "type": "原文",
              "content": "四、九月，取鄫。"
            },
            {
              "type": "原文",
              "content": "其言取之何？灭之也。灭之则其言取之何？内大恶，讳也。"
            },
            {
              "type": "原文",
              "content": "五、冬十有二月乙卯，叔孙豹卒。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F05D1E02A6EA869B0.aspx",
          "paragraphs": [
            {
              "type": "原文",
              "content": "一、五年，春王正月，舍中军。"
            },
            {
              "type": "原文",
              "content": "舍中军者何？复古也。然则曷为不言三卿？五亦有中，三亦有中。"
            },
            {
              "type": "原文",
              "content": "二、楚杀其大夫屈申。"
            },
            {
              "type": "原文",
              "content": "三、公如晋。"
            },
            {
              "type": "原文",
              "content": "四、夏，莒牟夷以牟娄及防兹来奔。"
            },
            {
              "type": "原文",
              "content": "莒牟夷者何？莒大夫也。莒无大夫，此何以书？重地也。其言及防兹来奔何？不以私邑累公邑也。"
            },
            {
              "type": "原文",
              "content": "五、秋七月，公至自晋。"
            },
            {
              "type": "原文",
              "content": "六、戊辰，叔弓帅师败莒师于濆泉。"
            },
            {
              "type": "原文",
              "content": "濆泉者何？直泉也。直泉者何？涌泉也。"
            },
            {
              "type": "原文",
              "content": "七、秦伯卒。"
            },
            {
              "type": "原文",
              "content": "何以不名？秦者夷也，匿嫡之名也。其名何？嫡得之也。"
            },
            {
              "type": "原文",
              "content": "八、冬，楚子、蔡侯、陈侯、许男、顿子、沈子、徐人、越人伐吴。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F478C8030D5AE9CAC.aspx",
          "paragraphs": [
            {
              "type": "原文",
              "content": "一、六年。春王正月，杞伯益姑卒。"
            },
            {
              "type": "原文",
              "content": "二、葬秦景公。"
            },
            {
              "type": "原文",
              "content": "三、夏，季孙宿如晋。"
            },
            {
              "type": "原文",
              "content": "四、葬杞文公。"
            },
            {
              "type": "原文",
              "content": "五、宋华合比出奔卫。"
            },
            {
              "type": "原文",
              "content": "六、秋九月，大雩。"
            },
            {
              "type": "原文",
              "content": "七、楚薳颇帅师伐吴。"
            },
            {
              "type": "原文",
              "content": "八、冬，叔弓如楚。"
            },
            {
              "type": "原文",
              "content": "九、齐侯伐北燕。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F34FA1AF84D6F521C.aspx",
          "paragraphs": [
            {
              "type": "原文",
              "content": "一、七年。春王正月，暨齐平。"
            },
            {
              "type": "原文",
              "content": "二、三月，公如楚。"
            },
            {
              "type": "原文",
              "content": "三、叔孙舍如齐莅盟。"
            },
            {
              "type": "原文",
              "content": "四、夏四月甲辰朔，日有食之。"
            },
            {
              "type": "原文",
              "content": "五、秋八月戊辰，卫侯恶卒。"
            },
            {
              "type": "原文",
              "content": "六、九月，公至自楚。"
            },
            {
              "type": "原文",
              "content": "七、冬十有一月癸未，季孙宿卒。"
            },
            {
              "type": "原文",
              "content": "八、十有二月癸亥，葬卫襄公。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F2926EBD613D088C5.aspx",
          "paragraphs": [
            {
              "type": "原文",
              "content": "一、八年。春，陈侯之弟招杀陈世子偃师。"
            },
            {
              "type": "原文",
              "content": "二、夏四月辛丑，陈侯溺卒。"
            },
            {
              "type": "原文",
              "content": "三、叔弓如晋。"
            },
            {
              "type": "原文",
              "content": "四、楚人执陈行人于征师杀之。"
            },
            {
              "type": "原文",
              "content": "五、陈公子留出奔郑。"
            },
            {
              "type": "原文",
              "content": "六、秋，搜于红。"
            },
            {
              "type": "原文",
              "content": "搜者何？简车徒也。何以书？盖以罕书也。"
            },
            {
              "type": "原文",
              "content": "七、陈人杀其大夫公子过。"
            },
            {
              "type": "原文",
              "content": "八、大雩。"
            },
            {
              "type": "原文",
              "content": "九、冬十月壬午，楚师灭陈，执陈公子招，放之于越，杀陈孔瑗。"
            },
            {
              "type": "原文",
              "content": "十、葬陈哀公。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F58360B2D38D8A088.aspx",
          "paragraphs": [
            {
              "type": "原文",
              "content": "一、九年。春，叔弓会楚子于陈。"
            },
            {
              "type": "原文",
              "content": "二、许迁于夷。"
            },
            {
              "type": "原文",
              "content": "三、夏四月，陈火。"
            },
            {
              "type": "原文",
              "content": "陈已灭矣，其言陈火何？存陈也，曰存陈悕矣！曷为存陈？灭人之国，执人之罪人，杀人之贼，葬人之君，若是则陈存悕矣！"
            },
            {
              "type": "原文",
              "content": "四、秋，仲孙貜如齐。"
            },
            {
              "type": "原文",
              "content": "五、冬，筑郎囿。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F218F3FD74D75E54F.aspx",
          "paragraphs": [
            {
              "type": "原文",
              "content": "一、十年。春王正月。"
            },
            {
              "type": "原文",
              "content": "二、夏，晋栾施来奔。"
            },
            {
              "type": "原文",
              "content": "三、秋七月，季孙隐如、叔弓、仲孙貜帅师伐莒。"
            },
            {
              "type": "原文",
              "content": "四、戊子，晋侯彪卒。"
            },
            {
              "type": "原文",
              "content": "五、九月，叔孙舍如晋。"
            },
            {
              "type": "原文",
              "content": "六、葬晋平公。"
            },
            {
              "type": "原文",
              "content": "七、十有二月甲子，宋公戍卒。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4F6FCC9BA1722A9BDA.aspx",
          "paragraphs": [
            {
              "type": "原文",
              "content": "一、十有一年。春王正月，叔弓如宋。"
            },
            {
              "type": "原文",
              "content": "二、葬宋平公。"
            },
            {
              "type": "原文",
              "content": "三、夏四月丁巳，楚子虔诱蔡侯般，杀之于申。"
            },
            {
              "type": "原文",
              "content": "楚子虔何以名？绝。曷为绝之？为其诱封也。此讨贼也，虽诱之则曷为绝之？怀恶而讨不义，君子不予也。"
            },
            {
              "type": "原文",
              "content": "四、楚公子弃疾帅师围蔡。"
            },
            {
              "type": "原文",
              "content": "五、五月甲申，夫人归氏薨。"
            },
            {
              "type": "原文",
              "content": "六、大搜于比蒲。"
            },
            {
              "type": "原文",
              "content": "大搜者何？简车徒也。何以书？盖以罕书也。"
            },
            {
              "type": "原文",
              "content": "七、仲孙貜会邾娄子盟于侵羊。"
            },
            {
              "type": "原文",
              "content": "八、秋，季孙隐如会晋韩起、齐国酌、宋华亥、卫北宫佗、郑轩虎、曹人、杞人于屈银。"
            },
            {
              "type": "原文",
              "content": "九、九月己亥，葬我小君齐归。"
            },
            {
              "type": "原文",
              "content": "齐归者何？昭公之母也。"
            },
            {
              "type": "原文",
              "content": "十、冬十有一月丁酉，楚师灭蔡，执蔡世子有以归，用之。"
            },
            {
              "type": "原文",
              "content": "此未踰年之君也，其称世子何？不君灵公不成其子也。不君灵公，则曷为不成其子？诛君之子不立，非怒也，无继也。恶乎用之？用之防也。其用之防奈何？盖以筑防也。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F0BADF176D217649E.aspx",
          "paragraphs": [
            {
              "type": "原文",
              "content": "一、十有二年。春，齐高偃帅师纳北燕伯于阳。"
            },
            {
              "type": "原文",
              "content": "伯于阳者何？公子阳生也。子曰：“我乃知之矣。”在侧者曰：“子茍知之，何以不革？”曰：“如尔所不知何？春秋之信史也，其序则齐桓晋文，其会则主会者为之也，其词则丘有罪焉耳！”"
            },
            {
              "type": "原文",
              "content": "二、三月壬申，郑伯嘉卒。"
            },
            {
              "type": "原文",
              "content": "三、夏，宋公使华定来聘。"
            },
            {
              "type": "原文",
              "content": "四、公如晋，至河乃复。"
            },
            {
              "type": "原文",
              "content": "五、五月，葬郑简公。"
            },
            {
              "type": "原文",
              "content": "六、楚杀其大夫成然。"
            },
            {
              "type": "原文",
              "content": "七、秋七月。"
            },
            {
              "type": "原文",
              "content": "八、冬十月，公子整出奔齐。"
            },
            {
              "type": "原文",
              "content": "九、楚子伐徐。"
            },
            {
              "type": "原文",
              "content": "十、晋伐鲜虞。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F254E0357F90AE79F.aspx",
          "paragraphs": [
            {
              "type": "原文",
              "content": "一、十有三年。春，叔弓帅师围费。"
            },
            {
              "type": "原文",
              "content": "二、夏四月，楚公子比自晋归于楚，弒其君虔于干溪。"
            },
            {
              "type": "原文",
              "content": "此弒其君，其言归何？归无恶于弒立也。归无恶于弒立者何？灵王为无道，作干溪之台，三年不成，楚公子弃疾胁比而立之。然后令于干溪之役曰：“比已立矣，后归者不得复其田里。”众罢而去之，灵王经而死。楚公子弃疾弒公子比，比已立矣，其称公子何？其意不当也。其意不当，则曷为加弒焉尔？比之义宜乎效死不立。大夫相杀称人，此其称名氏以弒何？言将自是为君也。"
            },
            {
              "type": "原文",
              "content": "三、秋，公会刘子、晋侯、齐侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子于平丘。八月甲戌，同盟于平丘。公不与盟，晋人执季孙隐如以归。公至自会。"
            },
            {
              "type": "原文",
              "content": "公不与盟者何？公不见与盟也。公不见与盟，大夫执，何以致会？不耻也。曷为不耻？诸侯遂乱，反陈、蔡，君子耻不与焉！"
            },
            {
              "type": "原文",
              "content": "四、蔡侯庐归于蔡。陈侯吴归于陈。"
            },
            {
              "type": "原文",
              "content": "此皆灭国也，其言归何？不与诸侯专封也。"
            },
            {
              "type": "原文",
              "content": "五、冬十月，葬蔡灵公。"
            },
            {
              "type": "原文",
              "content": "六、公如晋，至河乃复。"
            },
            {
              "type": "原文",
              "content": "七、吴灭州来。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4F58C21ADC54F0D033.aspx",
          "paragraphs": [
            {
              "type": "原文",
              "content": "一、十有四年。春，隐如至自晋。"
            },
            {
              "type": "原文",
              "content": "二、三月，曹伯滕卒。"
            },
            {
              "type": "原文",
              "content": "三、夏四月。"
            },
            {
              "type": "原文",
              "content": "四、秋，葬曹武公。"
            },
            {
              "type": "原文",
              "content": "五、八月，莒子去疾卒。"
            },
            {
              "type": "原文",
              "content": "六、冬，莒杀其公子意恢。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F9376213614C8388E.aspx",
          "paragraphs": [
            {
              "type": "原文",
              "content": "一、十有五年。春王正月，吴子夷昧卒。"
            },
            {
              "type": "原文",
              "content": "二、二月癸酉，有事于武宫。钥入，叔弓卒，去乐卒事。"
            },
            {
              "type": "原文",
              "content": "其言去乐卒事何？礼也。君有事于庙，闻大夫之丧去乐，卒事。大夫闻君之丧，摄主而往。大夫闻大夫之丧，尸事毕而往。"
            },
            {
              "type": "原文",
              "content": "三、夏，蔡昭吴奔郑。"
            },
            {
              "type": "原文",
              "content": "四、六月丁巳朔，日有食之。"
            },
            {
              "type": "原文",
              "content": "五、秋，晋荀吴帅师伐鲜虞。"
            },
            {
              "type": "原文",
              "content": "六、冬，公如晋。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4F600B4414312C4B43.aspx",
          "paragraphs": [
            {
              "type": "原文",
              "content": "一、十有六年，春，齐侯伐徐。"
            },
            {
              "type": "原文",
              "content": "二、楚子诱戎曼子，杀之。"
            },
            {
              "type": "原文",
              "content": "楚子何以不名？夷狄相诱，君子不疾也。曷为不疾？若不疾，乃疾之也。"
            },
            {
              "type": "原文",
              "content": "三、夏，公至自晋。"
            },
            {
              "type": "原文",
              "content": "四、秋八月己亥，晋侯夷卒。"
            },
            {
              "type": "原文",
              "content": "五、九月，大雩。"
            },
            {
              "type": "原文",
              "content": "六、季孙隐如如晋。"
            },
            {
              "type": "原文",
              "content": "七、冬十月，葬晋昭公。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4F366D2BC14B931B6B.aspx",
          "paragraphs": [
            {
              "type": "原文",
              "content": "一、十有七年。春，小邾娄子来朝。"
            },
            {
              "type": "原文",
              "content": "二、夏六月甲戌朔，日有食之。"
            },
            {
              "type": "原文",
              "content": "三、秋，郯子来朝。"
            },
            {
              "type": "原文",
              "content": "四、八月，晋荀吴帅师灭贲浑戎。"
            },
            {
              "type": "原文",
              "content": "五、冬，有星孛于大辰。"
            },
            {
              "type": "原文",
              "content": "孛者何？彗星也。其言于大辰何？在大辰也。大辰者何？大火也。大火为大辰，伐为大辰，北辰亦为大辰。何以书？记异也。"
            },
            {
              "type": "原文",
              "content": "六、楚人及吴战于长岸。"
            },
            {
              "type": "原文",
              "content": "诈战不言战，此其言战何？敌也。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4FC81B5F441C59BE85.aspx",
          "paragraphs": [
            {
              "type": "原文",
              "content": "一、十有八年。春王三月，曹伯须卒。"
            },
            {
              "type": "原文",
              "content": "二、夏五月壬午，宋、卫、陈、郑灾。"
            },
            {
              "type": "原文",
              "content": "何以书？记异也。何异尔？异其同日而俱灾也。外异不书，此何以书？为天下记异也。"
            },
            {
              "type": "原文",
              "content": "三、六月，邾娄人入鄅。"
            },
            {
              "type": "原文",
              "content": "四、秋，葬曹平公。"
            },
            {
              "type": "原文",
              "content": "五、冬，许迁于白羽。"
            }
          ]
        },
        {
          "title": "十九年",
          "source": "https://so.gushiwen.cn/guwen/bookv_46653FD803893E4F8A242ECD11C9CB9E.aspx",
          "paragraphs": [
            {
              "type": "原文",
              "content": "一、十有九年。春，宋公伐邾娄。"
            },
            {
              "type": "原文",
              "content": "二、夏五月戊辰，许世子止弒其君买。"
            },
            {
              "type": "原文",
              "content": "三、己卯，地震。"
            },
            {
              "type": "原文",
              "content": "四、秋，齐高发帅师伐莒。"
            },
            {
              "type": "原文",
              "content": "五、冬，葬许悼公。"
            },
            {
              "type": "原文",
              "content": "贼未讨，何以书葬？不成于弒也。曷为不成于弒？止进药而药杀也。止进药而药杀，则曷为加弒焉尔？讥子道之不尽也。其讥子道之不尽奈何？曰：乐正子春之视疾也，复加一饭则脱然愈，复损一饭则脱然愈，复加一衣则脱然愈，复损一衣则脱然愈。止进药而药杀，是以君子加弒焉尔。曰“许世子止弒其君买”，是君子之听止也。“葬许悼公”，是君子之赦止也。赦止者，免止之罪辞也。"
            }
          ]
        },
        {
          "title": "二十年",
          "source": "https://so.gushiwen.cn/guwen/bookv_46653FD803893E4F9D0DDDD67DE9B377.aspx",
          "paragraphs": [
            {
              "type": "原文",
              "content": "一、二十年，春王正月。"
            },
            {
              "type": "原文",
              "content": "二、夏，曹公孙会自鄸出奔宋。"
            },
            {
              "type": "原文",
              "content": "奔未有言自者，此其言自何？畔也。畔则曷为不言其畔？为公子喜时之后讳也。春秋为贤者讳。何贤乎公子喜时？让国也。其让国奈何？曹伯庐卒于师，则未知公子喜时从与，公子负刍从与，或为主于国，或为主于师。公子喜时见公子负刍之当主也，逡巡而退。贤公子喜时，则曷为为会讳？君子之善善也长，恶恶也短，恶恶止其身，善善及子孙。贤者子孙，故君子为之讳也。"
            },
            {
              "type": "原文",
              "content": "三、秋，盗杀卫侯之兄辄。"
            },
            {
              "type": "原文",
              "content": "母兄称兄，兄何以不立？有疾也。何疾尔？恶疾也。"
            },
            {
              "type": "原文",
              "content": "四、冬十月，宋华亥、向宁、华定出奔陈。"
            },
            {
              "type": "原文",
              "content": "五、十有一月辛卯，蔡侯庐卒。"
            }
          ]
        },
        {
          "title": "二十一年",
          "source": "https://so.gushiwen.cn/guwen/bookv_46653FD803893E4F606769D4C424478C.aspx",
          "paragraphs": [
            {
              "type": "原文",
              "content": "一、二十有一年。春王三月，葬蔡平公。"
            },
            {
              "type": "原文",
              "content": "二、夏，晋侯使士鞅来聘。"
            },
            {
              "type": "原文",
              "content": "三、宋华亥、向宁、华定自陈入于宋南里以畔。"
            },
            {
              "type": "原文",
              "content": "宋南里者何？若曰因诸者然。"
            },
            {
              "type": "原文",
              "content": "四、秋七月壬午朔，日有食之。"
            },
            {
              "type": "原文",
              "content": "五、八月乙亥，叔痤卒。"
            },
            {
              "type": "原文",
              "content": "六、公如晋，至河乃复。"
            }
          ]
        },
        {
          "title": "二十二年",
          "source": "https://so.gushiwen.cn/guwen/bookv_46653FD803893E4F47C63EE0FD197E79.aspx",
          "paragraphs": [
            {
              "type": "原文",
              "content": "一、二十有二年。春，齐侯伐莒。"
            },
            {
              "type": "原文",
              "content": "二、宋华亥、向宁、华定自宋南里出奔楚。"
            },
            {
              "type": "原文",
              "content": "三、大搜于昌奸。"
            },
            {
              "type": "原文",
              "content": "四、夏四月乙丑，天王崩。"
            },
            {
              "type": "原文",
              "content": "五、六月，叔鞅如京师。"
            },
            {
              "type": "原文",
              "content": "六、葬景王。"
            },
            {
              "type": "原文",
              "content": "七、王室乱。刘子、单子以王猛居于皇。"
            },
            {
              "type": "原文",
              "content": "何言乎王室乱？言不及外也。刘子、单子以王猛居于皇。其称王猛何？当国也。"
            },
            {
              "type": "原文",
              "content": "八、秋，刘子、单子以王猛入于王城。"
            },
            {
              "type": "原文",
              "content": "王城者何？西周也。其言入何？篡辞也。"
            },
            {
              "type": "原文",
              "content": "九、冬十月，王子猛卒。"
            },
            {
              "type": "原文",
              "content": "此未踰年之君也，其称王子猛卒何？不与当也。不与当者，不与当父死子继、兄死弟及之辞也。"
            },
            {
              "type": "原文",
              "content": "十、十有二月癸酉朔，日有食之。"
            }
          ]
        },
        {
          "title": "二十三年",
          "source": "https://so.gushiwen.cn/guwen/bookv_46653FD803893E4F9E1557CAB76BA63C.aspx",
          "paragraphs": [
            {
              "type": "原文",
              "content": "一、二十三年。春王正月，叔孙舍如晋。"
            },
            {
              "type": "原文",
              "content": "二、癸丑，叔鞅卒。"
            },
            {
              "type": "原文",
              "content": "三、晋人执我行人叔孙舍。"
            },
            {
              "type": "原文",
              "content": "四、晋人围郊。"
            },
            {
              "type": "原文",
              "content": "郊者何？天子之邑也。曷为不系于周？不与伐天子也。"
            },
            {
              "type": "原文",
              "content": "五、夏六月，蔡侯东国卒于楚。"
            },
            {
              "type": "原文",
              "content": "六、秋七月，莒子庚舆来奔。"
            },
            {
              "type": "原文",
              "content": "七、戊辰，吴败顿、胡、沈、蔡、陈、许之师于鸡父。胡子髠、沈子楹灭，获陈夏啮。"
            },
            {
              "type": "原文",
              "content": "此偏战也，曷为以诈战之辞言之？不与夷狄之主中国也。然则曷为不使中国主之？中国亦新夷狄也。其言灭获何？别君臣也，君死于位曰灭，生得曰获，大夫生死皆曰获。不与夷狄之主中国，则其言获陈夏啮何？吴少进也。"
            },
            {
              "type": "原文",
              "content": "八、天王居于狄泉。尹氏立王子朝。"
            },
            {
              "type": "原文",
              "content": "此未三年，其称天王何？着有天子也。"
            },
            {
              "type": "原文",
              "content": "九、八月乙未，地震。"
            },
            {
              "type": "原文",
              "content": "十、冬，公如晋，至河，公有疾乃复。"
            },
            {
              "type": "原文",
              "content": "何言乎公有疾乃复？杀耻也。"
            }
          ]
        },
        {
          "title": "二十四年",
          "source": "https://so.gushiwen.cn/guwen/bookv_46653FD803893E4F780A6255279C7A5E.aspx",
          "paragraphs": [
            {
              "type": "原文",
              "content": "一、二十有四年。春王二月丙戌，仲孙貜卒。"
            },
            {
              "type": "原文",
              "content": "二、叔孙舍至自晋。"
            },
            {
              "type": "原文",
              "content": "三、夏五月乙未朔，日有食之。"
            },
            {
              "type": "原文",
              "content": "四、秋八月，大雩。"
            },
            {
              "type": "原文",
              "content": "五、丁酉，杞伯郁厘卒。"
            },
            {
              "type": "原文",
              "content": "六、冬，吴灭巢。"
            },
            {
              "type": "原文",
              "content": "七、葬杞平公。"
            }
          ]
        },
        {
          "title": "二十五年",
          "source": "https://so.gushiwen.cn/guwen/bookv_46653FD803893E4FA48B1C102EB20F61.aspx",
          "paragraphs": [
            {
              "type": "原文",
              "content": "一、二十有五年。春，叔孙舍如宋。"
            },
            {
              "type": "原文",
              "content": "二、夏，叔倪会晋赵鞅、宋乐世心、卫北宫喜、郑游吉、曹人、邾娄人、滕人、薛人、小邾娄人于黄父。"
            },
            {
              "type": "原文",
              "content": "三、有鹳鹆来巢。"
            },
            {
              "type": "原文",
              "content": "何以书？记异也。何异尔？非中国之禽也，宜穴又巢也。"
            },
            {
              "type": "原文",
              "content": "四、秋七月，上辛大雩。季辛又雩。"
            },
            {
              "type": "原文",
              "content": "又雩者何？又雩者非雩也，聚众以逐季氏也。"
            },
            {
              "type": "原文",
              "content": "五、九月己亥，公孙于齐，次于杨州。"
            },
            {
              "type": "原文",
              "content": "六、齐侯唁公于野井。"
            },
            {
              "type": "原文",
              "content": "唁公者何？昭公将弒季氏，告子家驹曰：“季氏为无道，僭于公室久矣，吾欲弒之，何如？”子家驹曰：“诸侯僭于天子，大夫僭于诸侯久矣。”昭公曰：“吾何僭矣哉？”子家驹曰：“设两观，乘大路，朱干，玉戚，以舞大夏，八佾以舞大武，此皆天子之礼也。且夫牛马维娄，委己者也，而柔焉。季氏得民众久矣，君无多辱焉！”昭公不从其言，终弒而败焉。走之齐，齐侯唁公于野井，曰：“奈何君去鲁国之社稷？”昭公曰：“丧人不佞，失守鲁国之社稷，执事以羞。”再拜颡，庆子家驹曰：“庆子免君于大难矣。”子家驹曰：“臣不佞，陷君于大难，君不忍加之以鈇锧，赐之以死。”再拜颡。高子执箪食与四脡脯，国子执壶浆，曰：“吾寡君闻君在外，馂饔未就，敢致糗于从者。”昭公曰：“君不忘吾先君，延及丧人，锡之以大礼。”再拜稽首，以衽受。高子曰：“有夫不祥，君无所辱大礼。”昭公盖祭而不尝。景公曰：“寡人有不腆先君之服，未之敢服；有不腆先君之器，未之敢用，敢以请。”昭公曰：“丧人不佞，失守鲁国之社稷，执事以羞，敢辱大礼，敢辞。”景公曰：“寡人有不腆先君之服，未之敢服；有不腆先君之器，未之敢用，敢固以请。”昭公曰：“以吾宗庙之在鲁地，有先君之服，未之能以服；有先君之器，未之能以出，敢固辞。”景公曰：“寡人有不腆先君之服，未之敢服；有不腆先君之器，未之敢用，请以飨乎从者。”昭公曰：“丧人其何称？”景公曰：“孰君而无称？”昭公于是噭然而哭，诸大夫皆哭。既哭以人为菑，以幦为席，以鞌为几，以遇礼相见。孔子曰：“其礼与！其辞足观矣！”"
            },
            {
              "type": "原文",
              "content": "七、冬十月戊辰，叔孙舍卒。"
            },
            {
              "type": "原文",
              "content": "八、十有一月己亥，宋公佐卒于曲棘。"
            },
            {
              "type": "原文",
              "content": "曲棘者何？宋之邑也。诸侯卒其封内不地，此何以地？忧内也。"
            },
            {
              "type": "原文",
              "content": "九、十有二月，齐侯取运。"
            },
            {
              "type": "原文",
              "content": "外取邑不书？此何以书？为公取之也。"
            }
          ]
        },
        {
          "title": "二十六年",
          "source": "https://so.gushiwen.cn/guwen/bookv_46653FD803893E4FB866767952374DCA.aspx",
          "paragraphs": [
            {
              "type": "原文",
              "content": "一、二十有六年。春王正月，葬宋元公。"
            },
            {
              "type": "原文",
              "content": "二、三月，公至自齐，居于运。"
            },
            {
              "type": "原文",
              "content": "三、夏，公围成。"
            },
            {
              "type": "原文",
              "content": "四、秋，公会齐侯、莒子、邾娄子，杞伯盟于剸陵。公至自会，居于运。"
            },
            {
              "type": "原文",
              "content": "五、九月庚申，楚子居卒。"
            },
            {
              "type": "原文",
              "content": "六、冬十月，天王入于成周。尹氏、召伯、毛伯以王子朝奔楚。"
            },
            {
              "type": "原文",
              "content": "成周者何？东周也。其言入何？不嫌也。"
            }
          ]
        },
        {
          "title": "二十七年",
          "source": "https://so.gushiwen.cn/guwen/bookv_46653FD803893E4F37B647740C636F89.aspx",
          "paragraphs": [
            {
              "type": "原文",
              "content": "一、二十有七年。春，公如齐。公至自齐，居于运。"
            },
            {
              "type": "原文",
              "content": "二、夏四月，吴弒其君僚。"
            },
            {
              "type": "原文",
              "content": "三、楚杀其大夫郄宛。"
            },
            {
              "type": "原文",
              "content": "四、秋，晋士鞅、宋乐祁犁、卫北宫喜、曹人、邾娄人、滕人会于扈。冬十月，曹伯午卒。"
            },
            {
              "type": "原文",
              "content": "五、邾娄快来奔。"
            },
            {
              "type": "原文",
              "content": "邾娄快者何？邾娄之大夫也。邾娄无大夫，此何以书？以近书也。"
            },
            {
              "type": "原文",
              "content": "六、公如齐，公至自齐，居于运。"
            }
          ]
        },
        {
          "title": "二十八年",
          "source": "https://so.gushiwen.cn/guwen/bookv_46653FD803893E4FA59EFBC8B4F3F86B.aspx",
          "paragraphs": [
            {
              "type": "原文",
              "content": "一、二十有八年。春王三月，葬曹悼公。"
            },
            {
              "type": "原文",
              "content": "二、公如晋，次于干侯。"
            },
            {
              "type": "原文",
              "content": "三、夏四月丙戌，郑伯寗卒。"
            },
            {
              "type": "原文",
              "content": "四、六月，葬郑定公。"
            },
            {
              "type": "原文",
              "content": "五、秋七月癸巳，滕子寗卒。"
            },
            {
              "type": "原文",
              "content": "六、冬，葬滕悼公。"
            }
          ]
        },
        {
          "title": "二十九年",
          "source": "https://so.gushiwen.cn/guwen/bookv_46653FD803893E4FA42791FD3E0C40AB.aspx",
          "paragraphs": [
            {
              "type": "原文",
              "content": "一、二十有九年。春，公至自干侯，居于运。"
            },
            {
              "type": "原文",
              "content": "二、齐侯使高张来唁公。"
            },
            {
              "type": "原文",
              "content": "三、公如晋，次于干侯。"
            },
            {
              "type": "原文",
              "content": "四、夏四月庚子，叔倪卒。"
            },
            {
              "type": "原文",
              "content": "五、秋七月。"
            },
            {
              "type": "原文",
              "content": "六、冬十月，运溃。"
            },
            {
              "type": "原文",
              "content": "邑不言溃，此其言溃何？郛之也。曷为郛之？君存焉尔。"
            }
          ]
        },
        {
          "title": "三十年",
          "source": "https://so.gushiwen.cn/guwen/bookv_46653FD803893E4F760DB704E3876802.aspx",
          "paragraphs": [
            {
              "type": "原文",
              "content": "一、三十年。春王正月，公在干侯。"
            },
            {
              "type": "原文",
              "content": "二、夏六月庚辰，晋侯去疾卒。"
            },
            {
              "type": "原文",
              "content": "三、秋八月，葬晋顷公。"
            },
            {
              "type": "原文",
              "content": "四、冬十有二月，吴灭徐，徐子章禹奔楚。"
            }
          ]
        },
        {
          "title": "三十一年",
          "source": "https://so.gushiwen.cn/guwen/bookv_46653FD803893E4F291C9D5804F86F05.aspx",
          "paragraphs": [
            {
              "type": "原文",
              "content": "一、三十有一年。春王正月，公在干侯。"
            },
            {
              "type": "原文",
              "content": "二、季孙隐如会晋荀栎于适历。"
            },
            {
              "type": "原文",
              "content": "三、夏四月丁巳，薛伯谷卒。"
            },
            {
              "type": "原文",
              "content": "四、晋侯使荀栎唁公于干侯。"
            },
            {
              "type": "原文",
              "content": "五、秋，葬薛献公。"
            },
            {
              "type": "原文",
              "content": "六、冬，黑弓以滥来奔。"
            },
            {
              "type": "原文",
              "content": "文何以无邾娄？通滥也。曷为通滥？贤者子孙宜有地也。贤者孰谓？谓叔术也。何贤乎叔术？让国也。其让国奈何？当邾娄颜之时，邾娄女有为鲁夫人者，则未知其为武公与？懿公与？孝公幼，颜淫九公子于宫中，因以纳贼，则未知其为鲁公子与？邾娄公子与？臧氏之母，养公者也。君幼则宜有养者，大夫之妾，士之妻，则未知臧氏之母者曷为者也？养公者必以其子入养。臧氏之母闻有贼，以其子易公，抱公以逃。贼至，凑公寝而弒之。臣有鲍广父与梁买子者闻有贼，趋而至。臧氏之母曰：“公不死也，在是，吾以吾子易公矣。”于是负孝公之周诉天子，天子为之诛颜而立叔术，反孝公于鲁。颜夫人者，妪盈女也，国色也，其言曰：“有能为我杀杀颜者，吾为其妻。”叔术为之杀杀颜者，而以为妻，有子焉，谓之盱。夏父者，其所为有于颜者也。盱幼而皆爱之，食必坐二子于其侧而食之，有珍怪之食，盱必先取足焉。夏父曰：“以来，人未足而盱有余。”叔术觉焉，曰：“嘻！此诚尔国也夫！”起而致国于夏父，夏父受而中分之，叔术曰：“不可！”三分之，叔术曰：“不可！”四分之，叔术曰：“不可！”五分之，然后受之。公扈子者，邾娄之父兄也，习乎邾娄之故，其言曰：“恶有言人之国贤若此者乎！”诛颜之时，天子死，叔术起而致国于夏父。当此之时，邾娄人常被兵于周，曰：“何故死吾天子？”通滥则文何以无邾娄？天下未有滥也。天下未有滥，则其言以滥来奔何？叔术者，贤大夫也，绝之则为叔术不欲绝，不绝则世大夫也。大夫之义不得世，故于是推而通之也。"
            },
            {
              "type": "原文",
              "content": "七、十有二月辛亥朔，日有食之。"
            }
          ]
        },
        {
          "title": "三十二年",
          "source": "https://so.gushiwen.cn/guwen/bookv_46653FD803893E4F3D06C10EBD48D0C9.aspx",
          "paragraphs": [
            {
              "type": "原文",
              "content": "一、三十有二年。春王正月，公在干侯。"
            },
            {
              "type": "原文",
              "content": "二、取阚。"
            },
            {
              "type": "原文",
              "content": "阚者何？邾娄之邑也。曷为不系乎邾娄？讳亟也。"
            },
            {
              "type": "原文",
              "content": "三、夏，吴伐越。"
            },
            {
              "type": "原文",
              "content": "四、秋七月。"
            },
            {
              "type": "原文",
              "content": "五、冬，仲孙何忌会晋韩不信、齐高张、宋仲几、卫世叔申、郑国参、曹人、莒人、邾娄人、薛人、杞人、小邾娄人城成周。"
            },
            {
              "type": "原文",
              "content": "六、十有二月己未，公薨于干侯。"
            }
          ]
        }
      ]
    },
    {
      "title": "定公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FA9697C65691A8B2D.aspx",
          "paragraphs": [
            {
              "type": "原文",
              "content": "一、元年。春王。"
            },
            {
              "type": "原文",
              "content": "定何以无正月？正月者，正即位也。定无正月者，即位后也。即位何以后？昭公在外，得入不得入，未可知也。曷为未可知？在季氏也。定、哀多微辞，主人习其读而问其传，则未知己之有罪焉尔。"
            },
            {
              "type": "原文",
              "content": "二、三月，晋人执宋仲几于京师。"
            },
            {
              "type": "原文",
              "content": "仲几之罪何？不蓑城也。其言于京师何？伯讨也。伯讨则其称人何？贬。曷为贬？不与大夫专执也。曷为不与？实与而文不与。文曷为不与？大夫之义，不得专执也。"
            },
            {
              "type": "原文",
              "content": "三、夏六月癸亥，公之丧至自干侯。"
            },
            {
              "type": "原文",
              "content": "四、戊辰，公即位。"
            },
            {
              "type": "原文",
              "content": "癸亥公之丧至自干侯，则曷为以戊辰之日，然后即位？正棺于两楹之间，然后即位。子沈子曰：“定君乎国，然后即位。”即位不日，此何以日？录乎内也。"
            },
            {
              "type": "原文",
              "content": "五、秋七月癸巳，葬我君昭公。"
            },
            {
              "type": "原文",
              "content": "六、九月，大雩。"
            },
            {
              "type": "原文",
              "content": "七、立炀宫。"
            },
            {
              "type": "原文",
              "content": "炀宫者何？炀公之宫也。立者何？立者不宜立也。立炀宫，非礼也。"
            },
            {
              "type": "原文",
              "content": "八、冬十月，霣霜杀菽。"
            },
            {
              "type": "原文",
              "content": "何以书？记异也。此灾菽也，曷为以异书？异大乎灾也。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4F6B9FA68B2810B340.aspx",
          "paragraphs": [
            {
              "type": "原文",
              "content": "一、二年。春王正月。"
            },
            {
              "type": "原文",
              "content": "二、夏五月壬辰，雉门及两观灾。"
            },
            {
              "type": "原文",
              "content": "其言雉门及两观灾何？两观微也。然则曷为不言雉门灾及两观？主灾者两观也。时灾者两观，则曷为后言之？不以微及大也。何以书？记灾也。"
            },
            {
              "type": "原文",
              "content": "三、秋，楚人伐吴。"
            },
            {
              "type": "原文",
              "content": "四、冬十月，新作雉门及两观。"
            },
            {
              "type": "原文",
              "content": "其言新作之何？修大也。修旧不书，此何以书？讥。何讥尔？不务乎公室也。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F4292D825D90E939C.aspx",
          "paragraphs": [
            {
              "type": "原文",
              "content": "一、三年。春王正月，公如晋，至河乃复。"
            },
            {
              "type": "原文",
              "content": "二、三月辛卯，邾娄子穿卒。"
            },
            {
              "type": "原文",
              "content": "三、夏四月。"
            },
            {
              "type": "原文",
              "content": "四、秋，葬邾娄庄公。"
            },
            {
              "type": "原文",
              "content": "五、冬，仲孙何忌及邾娄子盟于枝。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4FB2185B4EF838BF8B.aspx",
          "paragraphs": [
            {
              "type": "原文",
              "content": "一、四年。春王二月癸巳，陈侯吴卒。"
            },
            {
              "type": "原文",
              "content": "二、三月，公会刘子、晋侯、宋公、蔡侯、卫侯、陈子、郑伯、许男、曹伯、莒子、邾娄子、顿子、胡子、滕子、薛伯、杞伯、小邾娄子、齐国夏于召陵，侵楚。"
            },
            {
              "type": "原文",
              "content": "三、夏四月庚辰，蔡公孙归姓帅师灭沈，以沈子嘉归，杀之。"
            },
            {
              "type": "原文",
              "content": "四、五月，公及诸侯盟于浩油。杞伯戊卒于会。"
            },
            {
              "type": "原文",
              "content": "五、六月，葬陈惠公。"
            },
            {
              "type": "原文",
              "content": "六、许迁于容城。"
            },
            {
              "type": "原文",
              "content": "七、秋七月，公至自会。"
            },
            {
              "type": "原文",
              "content": "八、刘卷卒。"
            },
            {
              "type": "原文",
              "content": "刘卷者何？天子之大夫也。外大夫不卒，此何以卒？我主之也。"
            },
            {
              "type": "原文",
              "content": "九、葬杞悼公。"
            },
            {
              "type": "原文",
              "content": "十、楚人围蔡。"
            },
            {
              "type": "原文",
              "content": "十一、晋士鞅、卫孔圄帅师伐鲜虞。"
            },
            {
              "type": "原文",
              "content": "十二、葬刘文公。"
            },
            {
              "type": "原文",
              "content": "外大夫不书葬，此何以书葬？录我主也。"
            },
            {
              "type": "原文",
              "content": "十三、冬十有一月庚午，蔡侯以吴子及楚人战于伯莒，楚师败绩。"
            },
            {
              "type": "原文",
              "content": "吴何以称子？夷狄也，而忧中国。其忧中国奈何？伍子胥父诛乎楚，挟弓而去楚，以干阖庐。阖庐曰：“士之甚，勇之甚，将为之兴师而复雠于楚。”伍子胥复曰：“诸侯不为匹夫兴师，且臣闻之，事君犹事父也。亏君之义，复父之雠，臣不为也。”于是止。蔡昭公朝乎楚，有美裘焉，囊瓦求之，昭公不与，为是拘昭公于南郢数年，然后归之。于其归焉，用事乎河，曰：“天下诸侯，茍有能伐楚者，寡人请为之前列。”楚人闻之怒。为是兴师，使囊瓦将而伐蔡。蔡请救于吴，伍子胥复曰：“蔡非有罪也，楚人为无道，君如有忧中国之心，则若时可矣。”于是兴师而救蔡。曰：事君犹事父也，此其为可以复雠奈何？曰：“父不受诛，子复雠可也；父受诛，子复雠，推刃之道也。复雠不除害，朋友相卫，而不相迿，古之道也。”"
            },
            {
              "type": "原文",
              "content": "十四、楚囊瓦出奔郑。"
            },
            {
              "type": "原文",
              "content": "十五、庚辰，吴入楚。"
            },
            {
              "type": "原文",
              "content": "吴何以不称子？反夷狄也。其反夷狄奈何？君舍于君室，大夫舍于大夫室，盖妻楚王之母也。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F39A2FF19988D7261.aspx",
          "paragraphs": [
            {
              "type": "原文",
              "content": "一、五年。春王正月辛亥朔，日有食之。"
            },
            {
              "type": "原文",
              "content": "二、夏，归粟于蔡。"
            },
            {
              "type": "原文",
              "content": "孰归之？诸侯归之。曷为不言诸侯归之？离至不可得而序，故言我也。"
            },
            {
              "type": "原文",
              "content": "三、于越入吴。"
            },
            {
              "type": "原文",
              "content": "于越者何？越者何？于越者，未能以其名通也。越者，能以其名通也。"
            },
            {
              "type": "原文",
              "content": "四、六月丙申，季孙隐如卒。"
            },
            {
              "type": "原文",
              "content": "五、秋七月壬子，叔孙不敢卒。"
            },
            {
              "type": "原文",
              "content": "六、冬，晋士鞅帅师围鲜虞。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F51A8980EDDE12D7C.aspx",
          "paragraphs": [
            {
              "type": "原文",
              "content": "一、六年。春王正月癸亥，郑游遬帅师灭许，以许男斯归。"
            },
            {
              "type": "原文",
              "content": "二、二月，公侵郑。公至自侵郑。"
            },
            {
              "type": "原文",
              "content": "三、夏，季孙斯、仲孙何忌如晋。"
            },
            {
              "type": "原文",
              "content": "四、秋，晋人执宋行人乐祁犁。"
            },
            {
              "type": "原文",
              "content": "五、冬，城中城。"
            },
            {
              "type": "原文",
              "content": "六、季孙斯、仲孙忌帅师围运。"
            },
            {
              "type": "原文",
              "content": "此仲孙何忌也，曷为谓之仲孙忌？讥二名。二名，非礼也。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F3343F8338F93A353.aspx",
          "paragraphs": [
            {
              "type": "原文",
              "content": "一、七年。春王正月。"
            },
            {
              "type": "原文",
              "content": "二、夏四月。"
            },
            {
              "type": "原文",
              "content": "三、秋，齐侯、郑伯盟于咸。"
            },
            {
              "type": "原文",
              "content": "四、齐人执卫行人北宫结以侵卫。"
            },
            {
              "type": "原文",
              "content": "五、齐侯、卫侯盟于沙泽。"
            },
            {
              "type": "原文",
              "content": "六、大雩。"
            },
            {
              "type": "原文",
              "content": "七、齐国夏帅师伐我西鄙。"
            },
            {
              "type": "原文",
              "content": "八、九月，大雩。"
            },
            {
              "type": "原文",
              "content": "九、冬十月。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F278DBC7B61C5653C.aspx",
          "paragraphs": [
            {
              "type": "原文",
              "content": "一、八年。春王正月，公侵齐。公至自侵齐。"
            },
            {
              "type": "原文",
              "content": "二、二月，公侵齐。三月，公至自侵齐。"
            },
            {
              "type": "原文",
              "content": "三、曹伯露卒。"
            },
            {
              "type": "原文",
              "content": "四、夏，齐国夏帅师伐我西鄙。"
            },
            {
              "type": "原文",
              "content": "五、公会晋师于瓦。公至自瓦。"
            },
            {
              "type": "原文",
              "content": "六、秋七月戊辰，陈侯柳卒。"
            },
            {
              "type": "原文",
              "content": "七、晋赵鞅帅师侵郑，遂侵卫。"
            },
            {
              "type": "原文",
              "content": "八、葬曹靖公。"
            },
            {
              "type": "原文",
              "content": "九、九月，葬陈怀公。"
            },
            {
              "type": "原文",
              "content": "十、季孙斯、仲孙何忌帅师侵卫。"
            },
            {
              "type": "原文",
              "content": "十一、冬，卫侯、郑伯盟于曲濮。"
            },
            {
              "type": "原文",
              "content": "十二、从祀先公。"
            },
            {
              "type": "原文",
              "content": "从祀者何？顺祀也。文公逆祀，去者三人。定公顺祀，叛者五人。"
            },
            {
              "type": "原文",
              "content": "十三、盗窃宝玉、大弓。"
            },
            {
              "type": "原文",
              "content": "盗者孰谓？谓阳虎也。阳虎者，曷为者也？季氏之宰也。季氏之宰则微者也，恶乎得国宝而窃之？阳虎专季氏，季氏专鲁国，阳虎拘季孙，孟氏与叔孙氏迭而食之。睋而锓其板曰：“某月某日，将杀我于蒲圃，力能救我则于是。”至乎日若时而出。临南者，阳虎之出也，御之。于其乘焉，季孙谓临南曰：“以季氏之世世有子，子可以不免我死乎？”临南曰：“有力不足，臣何敢不勉。”阳越者，阳虎之从弟也，为右。诸阳之从者，车数十乘，至于孟衢，临南投策而坠之，阳越下取策，临南駷马，而由乎孟氏，阳虎从而射之，矢着于庄门。然而，甲起于琴如。弒不成，却反舍于郊，皆说然息。或曰：“弒千乘之主而不克，舍此可乎？”阳虎曰：“夫孺子得国而已，如丈夫何？”睋而曰：“彼哉！彼哉！趣驾。”既驾，公敛处父帅师而至，慬然后得免，自是走之晋。宝者何？璋判白，弓绣质，龟青纯。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F8EF797BD8F695CD4.aspx",
          "paragraphs": [
            {
              "type": "原文",
              "content": "一、九年。春王正月。"
            },
            {
              "type": "原文",
              "content": "二、夏四月戊申，郑伯囆卒。"
            },
            {
              "type": "原文",
              "content": "三、得宝玉、大弓。"
            },
            {
              "type": "原文",
              "content": "何以书？国宝也，丧之书，得之书。"
            },
            {
              "type": "原文",
              "content": "四、六月，葬郑献公。"
            },
            {
              "type": "原文",
              "content": "五、秋，齐侯、卫侯次于五氏。"
            },
            {
              "type": "原文",
              "content": "六、秦伯卒。"
            },
            {
              "type": "原文",
              "content": "七、冬，葬秦哀公。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F60D82DFB864E1150.aspx",
          "paragraphs": [
            {
              "type": "原文",
              "content": "一、十年。春王三月，及齐平。"
            },
            {
              "type": "原文",
              "content": "二、夏，公会齐侯于颊谷。公至自颊谷。"
            },
            {
              "type": "原文",
              "content": "三、晋赵鞅帅师围卫。"
            },
            {
              "type": "原文",
              "content": "四、齐人来归运、讙、龟阴田。"
            },
            {
              "type": "原文",
              "content": "齐人曷为来归运、讙、龟阴田？孔子行乎季孙，三月不违，齐人为是来归之。"
            },
            {
              "type": "原文",
              "content": "五、叔孙州仇、仲孙何忌帅师围郈。"
            },
            {
              "type": "原文",
              "content": "六、秋，叔孙州仇、仲孙何忌帅师围费。"
            },
            {
              "type": "原文",
              "content": "七、宋乐世心出奔曹。"
            },
            {
              "type": "原文",
              "content": "八、宋公子池出奔陈。"
            },
            {
              "type": "原文",
              "content": "九、冬，齐侯、卫侯、郑游遬会于鞌。"
            },
            {
              "type": "原文",
              "content": "十、叔孙州仇如齐。"
            },
            {
              "type": "原文",
              "content": "十一、齐公之弟辰暨宋仲佗、石彄出奔陈。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FEAF1640EC0433BED.aspx",
          "paragraphs": [
            {
              "type": "原文",
              "content": "一、十有一年。春，宋公之弟辰及仲佗、石彄、公子池，自陈入于萧，以叛。"
            },
            {
              "type": "原文",
              "content": "二、夏四月。"
            },
            {
              "type": "原文",
              "content": "三、秋，宋乐世心自曹入于萧。"
            },
            {
              "type": "原文",
              "content": "四、冬，及郑平。"
            },
            {
              "type": "原文",
              "content": "五、叔还如郑莅盟。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F0601B1BF1C6278DC.aspx",
          "paragraphs": [
            {
              "type": "原文",
              "content": "一、十有二年。春，薛伯定卒。"
            },
            {
              "type": "原文",
              "content": "二、夏，葬薛襄公。"
            },
            {
              "type": "原文",
              "content": "三、叔孙州仇帅师堕郈。"
            },
            {
              "type": "原文",
              "content": "四、卫公孟彄帅师伐曹。"
            },
            {
              "type": "原文",
              "content": "五、季孙斯、仲孙何忌帅师堕费。"
            },
            {
              "type": "原文",
              "content": "曷为帅师堕郈？帅师堕费？孔子行乎季孙，三月不违，曰：“家不藏甲，邑无百雉之城。”于是帅师堕郈，帅师堕费。雉者何？五板而堵，五堵而雉，百雉而城。"
            },
            {
              "type": "原文",
              "content": "六、秋，大雩。"
            },
            {
              "type": "原文",
              "content": "七、冬十月癸亥，公会齐侯盟于黄。"
            },
            {
              "type": "原文",
              "content": "八、十有一月丙寅朔，日有食之。"
            },
            {
              "type": "原文",
              "content": "九、公至自黄。"
            },
            {
              "type": "原文",
              "content": "十、十有二月，公围成。公至自围成。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F6F4DF3958DAC699B.aspx",
          "paragraphs": [
            {
              "type": "原文",
              "content": "一、十有三年。春，齐侯、卫侯次于垂瑕。"
            },
            {
              "type": "原文",
              "content": "二、夏，筑蛇渊囿。"
            },
            {
              "type": "原文",
              "content": "三、大搜于比蒲。"
            },
            {
              "type": "原文",
              "content": "四、卫公孟彄帅师伐曹。"
            },
            {
              "type": "原文",
              "content": "五、秋，晋赵鞅入于晋阳以叛。"
            },
            {
              "type": "原文",
              "content": "六、冬，晋荀寅及士吉射入于朝歌以叛。"
            },
            {
              "type": "原文",
              "content": "七、晋赵鞅归于晋。"
            },
            {
              "type": "原文",
              "content": "此叛也，其言归何？以地正国也。其以地正国奈何？晋赵鞅取晋阳之甲以逐荀寅与士吉射。荀寅与士吉射者，曷为者也？君侧之恶人也。此逐君侧之恶人，曷为以叛言之？无君命也。"
            },
            {
              "type": "原文",
              "content": "八、薛弒其君比。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4F23FECA6F758A12F0.aspx",
          "paragraphs": [
            {
              "type": "原文",
              "content": "一、十有四年。春，卫公叔戍来奔。"
            },
            {
              "type": "原文",
              "content": "二、晋赵阳出奔宋。"
            },
            {
              "type": "原文",
              "content": "三、三月辛巳，楚公子结、陈公子佗人帅师灭顿，以顿子牄归。"
            },
            {
              "type": "原文",
              "content": "四、夏，卫北宫结来奔。"
            },
            {
              "type": "原文",
              "content": "五、五月，于越败吴于醉李。"
            },
            {
              "type": "原文",
              "content": "六、吴子光卒。"
            },
            {
              "type": "原文",
              "content": "七、公会齐侯、卫侯于坚。公至自会。"
            },
            {
              "type": "原文",
              "content": "八、秋，齐侯、宋公会于洮。"
            },
            {
              "type": "原文",
              "content": "九、天王使石尚来归脤。"
            },
            {
              "type": "原文",
              "content": "石尚者何？天子之士也。脤者何？俎实也。腥曰脤，孰曰燔。"
            },
            {
              "type": "原文",
              "content": "十、卫世子蒯聩出奔宋。"
            },
            {
              "type": "原文",
              "content": "十一、卫公孟彄出奔郑。"
            },
            {
              "type": "原文",
              "content": "十二、宋公之弟辰自萧来奔。"
            },
            {
              "type": "原文",
              "content": "十三、大搜于比蒲。"
            },
            {
              "type": "原文",
              "content": "十四、邾娄子来会公。"
            },
            {
              "type": "原文",
              "content": "十五、城莒父及霄。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F9F57D8215FDBD0C3.aspx",
          "paragraphs": [
            {
              "type": "原文",
              "content": "一、十有五年。春王正月，邾娄子来朝。"
            },
            {
              "type": "原文",
              "content": "二、鼷鼠食郊牛，牛死，改卜牛。"
            },
            {
              "type": "原文",
              "content": "曷为不言其所食？漫也。"
            },
            {
              "type": "原文",
              "content": "三、二月辛丑，楚子灭胡，以胡子豹归。"
            },
            {
              "type": "原文",
              "content": "四、夏五月辛亥，郊。"
            },
            {
              "type": "原文",
              "content": "曷为以夏五月郊？三卜之运也。"
            },
            {
              "type": "原文",
              "content": "五、壬申，公薨于高寝。"
            },
            {
              "type": "原文",
              "content": "六、郑轩达帅师伐宋。"
            },
            {
              "type": "原文",
              "content": "七、齐侯、卫侯次于籧篨。"
            },
            {
              "type": "原文",
              "content": "八、邾娄子来奔丧。"
            },
            {
              "type": "原文",
              "content": "其言来奔丧何？奔丧，非礼也。"
            },
            {
              "type": "原文",
              "content": "九、秋七月壬申，姒氏卒。"
            },
            {
              "type": "原文",
              "content": "姒氏者何？哀公之母也。何以不称夫人？哀未君也。"
            },
            {
              "type": "原文",
              "content": "十、八月庚辰朔，日有食之。"
            },
            {
              "type": "原文",
              "content": "十一、九月，滕子来会葬。"
            },
            {
              "type": "原文",
              "content": "十二、丁巳，葬我君定公。雨不克葬，戊午日下昃，乃克葬。"
            },
            {
              "type": "原文",
              "content": "十三、辛巳，葬定姒。"
            },
            {
              "type": "原文",
              "content": "定姒何以书葬？未踰年之君也，有子则庙，庙则书葬。"
            },
            {
              "type": "原文",
              "content": "十四、冬，城漆。"
            }
          ]
        }
      ]
    },
    {
      "title": "哀公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4F84B633AA4DF0302B.aspx",
          "paragraphs": [
            {
              "type": "原文",
              "content": "一、元年。春王正月，公即位。"
            },
            {
              "type": "原文",
              "content": "二、楚子、陈侯、随侯、许男围蔡。"
            },
            {
              "type": "原文",
              "content": "三、鼷鼠食郊牛，改卜牛。"
            },
            {
              "type": "原文",
              "content": "四、夏四月辛巳，郊。"
            },
            {
              "type": "原文",
              "content": "五、秋，齐侯、卫侯伐晋。"
            },
            {
              "type": "原文",
              "content": "六、冬，仲孙何忌帅师伐邾娄。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FCC5E2108EE178889.aspx",
          "paragraphs": [
            {
              "type": "原文",
              "content": "一、二年。春王二月，季孙斯、叔孙州仇、仲孙何忌帅师伐邾娄，取漷东田及沂西田。癸巳，叔孙州仇、仲孙何忌及邾娄子盟于句绎。"
            },
            {
              "type": "原文",
              "content": "二、夏四月丙子，卫侯元卒。"
            },
            {
              "type": "原文",
              "content": "三、滕子来朝。"
            },
            {
              "type": "原文",
              "content": "四、晋赵鞅帅师纳卫世子蒯聩于戚。"
            },
            {
              "type": "原文",
              "content": "戚者何？卫之邑也。曷为不言入于卫？父有子，子不得有父也。"
            },
            {
              "type": "原文",
              "content": "五、秋八月甲戌，晋赵鞅帅师及郑轩达帅师战于栗，郑师败绩。"
            },
            {
              "type": "原文",
              "content": "六、冬十月，葬卫灵公。"
            },
            {
              "type": "原文",
              "content": "七、十有一月，蔡迁于州来。蔡杀其大夫公子驷。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F59B814B5B56A40E7.aspx",
          "paragraphs": [
            {
              "type": "原文",
              "content": "一、三年。春，齐国夏、卫石曼姑帅师围戚。"
            },
            {
              "type": "原文",
              "content": "齐国夏曷为与卫石曼姑帅师围戚？伯讨也。此其为伯讨奈何？曼姑受命乎灵公而立辄，以曼姑之义为固，可以距之也。辄者曷为者也？蒯聩之子也。然则曷为不立蒯聩而立辄？蒯聩为无道，灵公逐蒯聩而立辄。然则辄之义可以立乎？曰：“可。”其可奈何？不以父命辞王父命，以王父命辞父命，是父之行乎子也。不以家事辞王事，以王事辞家事，是上之行乎下也。"
            },
            {
              "type": "原文",
              "content": "二、夏四月甲午，地震。"
            },
            {
              "type": "原文",
              "content": "三、五月辛卯，桓宫、僖宫灾。"
            },
            {
              "type": "原文",
              "content": "此皆毁庙也，其言灾何？复立也。曷为不言其复立？春秋见者不复见也。何以不言及？敌也。何以书？记灾也。"
            },
            {
              "type": "原文",
              "content": "四、季孙斯、叔孙州仇帅师城开阳。"
            },
            {
              "type": "原文",
              "content": "五、宋乐髡帅师伐曹。"
            },
            {
              "type": "原文",
              "content": "六、秋七月丙子，季孙斯卒。"
            },
            {
              "type": "原文",
              "content": "七、蔡人放其大夫公孙猎于吴。"
            },
            {
              "type": "原文",
              "content": "八、冬十月癸卯，秦伯卒。"
            },
            {
              "type": "原文",
              "content": "九、叔孙州仇、仲孙何忌帅师围邾娄。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F979E9EB0F821EE42.aspx",
          "paragraphs": [
            {
              "type": "原文",
              "content": "一、四年。春王三月庚戌，盗杀蔡侯申。"
            },
            {
              "type": "原文",
              "content": "弒君贱者穷诸人，此其称盗以弒何？贱乎贱者也。贱乎贱者孰谓？谓罪人也。"
            },
            {
              "type": "原文",
              "content": "二、蔡公孙辰出奔吴。"
            },
            {
              "type": "原文",
              "content": "三、葬秦惠公。"
            },
            {
              "type": "原文",
              "content": "四、宋人执小邾娄子。"
            },
            {
              "type": "原文",
              "content": "五、夏，蔡杀其大夫公孙归姓、公孙霍。"
            },
            {
              "type": "原文",
              "content": "六、晋人执戎曼子赤归于楚。"
            },
            {
              "type": "原文",
              "content": "赤者何？戎曼子之名也。其言归于楚何？子北宫子曰：“辟伯晋而京师楚也。”"
            },
            {
              "type": "原文",
              "content": "七、城西郛。"
            },
            {
              "type": "原文",
              "content": "八、六月辛丑，蒲社灾。"
            },
            {
              "type": "原文",
              "content": "蒲社者何？亡国之社也。社者封也，其言灾何？亡国之社盖揜之，揜其上而柴其下。蒲社灾，何以书？记灾也。"
            },
            {
              "type": "原文",
              "content": "九、秋八月甲寅，滕子结卒。"
            },
            {
              "type": "原文",
              "content": "十、冬十有二月，葬蔡昭公。"
            },
            {
              "type": "原文",
              "content": "十一、葬滕顷公。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F4EF31336E0A13305.aspx",
          "paragraphs": [
            {
              "type": "原文",
              "content": "一、五年。春，城比。"
            },
            {
              "type": "原文",
              "content": "二、夏，齐侯伐宋。"
            },
            {
              "type": "原文",
              "content": "三、晋赵鞅帅师伐卫。"
            },
            {
              "type": "原文",
              "content": "四、秋九月癸酉，齐侯处臼卒。"
            },
            {
              "type": "原文",
              "content": "五、冬，叔还如齐。"
            },
            {
              "type": "原文",
              "content": "六、闰月，葬齐景公。"
            },
            {
              "type": "原文",
              "content": "闰不书，此何以书？丧以闰数也。丧曷为以闰数？丧数略也。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F775559D18DA7A9D1.aspx",
          "paragraphs": [
            {
              "type": "原文",
              "content": "一、六年。春，城邾娄葭。"
            },
            {
              "type": "原文",
              "content": "二、晋赵鞅帅师伐鲜虞。"
            },
            {
              "type": "原文",
              "content": "三、吴伐陈。"
            },
            {
              "type": "原文",
              "content": "四、夏，齐国夏及高张来奔。"
            },
            {
              "type": "原文",
              "content": "五、叔还会吴于柤。"
            },
            {
              "type": "原文",
              "content": "六、秋七月庚寅，楚子轸卒。"
            },
            {
              "type": "原文",
              "content": "七、齐阳生入于齐。"
            },
            {
              "type": "原文",
              "content": "八、齐陈乞弒其君舍。"
            },
            {
              "type": "原文",
              "content": "弒而立者不以当国之辞言之，此其以当国之辞言之何？为谖也。此其为谖奈何？景公谓陈乞曰：“吾欲立舍，何如？”陈乞曰：“所乐乎为君者，欲立之则立之，不欲立则不立。君如欲立之，则臣请立之。”阳生谓陈乞曰：“吾闻子盖将不欲立我也。”陈乞曰：“夫千乘之主，将废正而立不正，必杀正者。吾不立子者，所以生子者也。走矣！”与之玉节而走之。景公死而舍立。陈乞使人迎阳生于诸其家。除景公之丧，诸大夫皆在朝，陈乞曰：“常之母有鱼菽之祭，愿诸大夫之化我也。”诸大夫皆曰：“诺。”于是皆之陈乞之家坐。陈乞曰：“吾有所为甲，请以示焉。”诸大夫皆曰：“诺。”于是使力士举巨囊而至于中溜，诸大夫见之，皆色然而骇，开之则闯然公子阳生也。陈乞曰：“此君也已！”诸大夫不得已皆逡巡北面，再拜稽首而君之尔。自是往弒舍。"
            },
            {
              "type": "原文",
              "content": "九、冬，仲孙何忌帅师伐邾娄。"
            },
            {
              "type": "原文",
              "content": "十、宋向巢帅师伐曹。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F5067D955BDD88DEE.aspx",
          "paragraphs": [
            {
              "type": "原文",
              "content": "一、七年。春，宋皇瑗帅师侵郑。"
            },
            {
              "type": "原文",
              "content": "二、晋魏曼多帅师侵卫。"
            },
            {
              "type": "原文",
              "content": "三、夏，公会吴于鄫。"
            },
            {
              "type": "原文",
              "content": "四、秋，公伐邾娄。八月己酉，入邾娄，以邾娄子益来。"
            },
            {
              "type": "原文",
              "content": "入不言伐，此其言伐何？内辞也，若使他人然。邾娄子益何以名？绝。曷为绝之？获也。曷为不言其获？内大恶，讳也。"
            },
            {
              "type": "原文",
              "content": "五、宋人围曹。"
            },
            {
              "type": "原文",
              "content": "六、冬，郑驷弘帅师救曹。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4FD76D2691561B8B4D.aspx",
          "paragraphs": [
            {
              "type": "原文",
              "content": "一、八年。春王正月，宋公入曹，以曹伯阳归。"
            },
            {
              "type": "原文",
              "content": "曹伯阳何以名？绝。曷为绝之？灭也。曷为不言其灭？讳同姓之灭也。何讳乎同姓之灭？力能救之而不救也。"
            },
            {
              "type": "原文",
              "content": "二、吴伐我。"
            },
            {
              "type": "原文",
              "content": "三、夏，齐人取讙及僤。"
            },
            {
              "type": "原文",
              "content": "外取邑不书，此何以书？所以赂齐也。曷为赂齐？为以邾娄子益来也。"
            },
            {
              "type": "原文",
              "content": "四、归邾娄子益于邾娄。"
            },
            {
              "type": "原文",
              "content": "五、秋七月。"
            },
            {
              "type": "原文",
              "content": "六、冬十有二月癸亥，杞伯过卒。"
            },
            {
              "type": "原文",
              "content": "七、齐人归讙及僤。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F0C118EA50BD611F3.aspx",
          "paragraphs": [
            {
              "type": "原文",
              "content": "一、九年。春王二月，葬杞僖公。"
            },
            {
              "type": "原文",
              "content": "二、宋皇瑗帅师取郑师于雍丘。"
            },
            {
              "type": "原文",
              "content": "其言取之何？易也。其易奈何？诈之也。"
            },
            {
              "type": "原文",
              "content": "三、夏，楚人伐陈。"
            },
            {
              "type": "原文",
              "content": "四、秋，宋公伐郑。"
            },
            {
              "type": "原文",
              "content": "五、冬十月。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FD21696ECD227CD0E.aspx",
          "paragraphs": [
            {
              "type": "原文",
              "content": "一、十年。春王二月，邾娄子益来奔。"
            },
            {
              "type": "原文",
              "content": "二、公会吴伐齐。"
            },
            {
              "type": "原文",
              "content": "三、三月戊戌，齐侯阳生卒。"
            },
            {
              "type": "原文",
              "content": "四、夏，宋人伐郑。"
            },
            {
              "type": "原文",
              "content": "五、晋赵鞅帅师侵齐。"
            },
            {
              "type": "原文",
              "content": "六、五月，公至自伐齐。"
            },
            {
              "type": "原文",
              "content": "七、葬齐悼公。"
            },
            {
              "type": "原文",
              "content": "八、卫公孟彄自齐归于卫。"
            },
            {
              "type": "原文",
              "content": "九、薛伯寅卒。"
            },
            {
              "type": "原文",
              "content": "十、秋，葬薛惠公。"
            },
            {
              "type": "原文",
              "content": "十一、冬，楚公子结帅师伐陈。吴救陈。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4F722EDBC8C11AD619.aspx",
          "paragraphs": [
            {
              "type": "原文",
              "content": "一、十有一年。春，齐国书帅师伐我。"
            },
            {
              "type": "原文",
              "content": "二、夏，陈袁颇出奔郑。"
            },
            {
              "type": "原文",
              "content": "三、五月，公会吴伐齐。甲戌，齐国书帅师及吴战于艾陵，齐师败绩，获齐国书。"
            },
            {
              "type": "原文",
              "content": "四、秋七月辛酉，滕子虞母卒。"
            },
            {
              "type": "原文",
              "content": "五、冬十有一月，葬滕隐公。"
            },
            {
              "type": "原文",
              "content": "六、卫世叔齐出奔宋。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F19FB8A008BCD3944.aspx",
          "paragraphs": [
            {
              "type": "原文",
              "content": "一、十有二年。春，用田赋。"
            },
            {
              "type": "原文",
              "content": "何以书？讥。何讥尔？讥始用田赋也。"
            },
            {
              "type": "原文",
              "content": "二、夏五月甲辰，孟子卒。"
            },
            {
              "type": "原文",
              "content": "孟子者何？昭公之夫人也。其称孟子何？讳娶同姓，盖吴女也。"
            },
            {
              "type": "原文",
              "content": "三、公会吴于橐皐。"
            },
            {
              "type": "原文",
              "content": "四、秋，公会卫侯、宋皇瑗于运。"
            },
            {
              "type": "原文",
              "content": "五、宋向巢帅师伐郑。"
            },
            {
              "type": "原文",
              "content": "六、冬十有二月，螽。"
            },
            {
              "type": "原文",
              "content": "何以书？记异也。何异尔？不时也。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4FD0D57A886BC53BE4.aspx",
          "paragraphs": [
            {
              "type": "原文",
              "content": "一、十有三年。春，郑轩达帅师取宋于嵒。"
            },
            {
              "type": "原文",
              "content": "其言取之何？易也。其易奈何？诈反也。"
            },
            {
              "type": "原文",
              "content": "二、夏，许男戌卒。"
            },
            {
              "type": "原文",
              "content": "三、公会晋侯及吴子于黄池。"
            },
            {
              "type": "原文",
              "content": "吴何以称子？吴主会也。吴主会则曷为先言晋侯？不与夷狄之主中国也。其言及吴子何？会两伯之辞也。不与夷狄之主中国，则曷为以会两伯之辞言之？重吴也。曷为重吴？吴在是则天下诸侯莫敢不至也。"
            },
            {
              "type": "原文",
              "content": "四、楚公子申帅师伐陈。"
            },
            {
              "type": "原文",
              "content": "五、于越入吴。"
            },
            {
              "type": "原文",
              "content": "六、秋，公至自会。"
            },
            {
              "type": "原文",
              "content": "七、晋魏多帅师侵卫。"
            },
            {
              "type": "原文",
              "content": "此晋魏曼多也，曷为谓之晋魏多？讥二名，二名非礼也。"
            },
            {
              "type": "原文",
              "content": "八、葬许元公。"
            },
            {
              "type": "原文",
              "content": "九、九月，螽。"
            },
            {
              "type": "原文",
              "content": "十、冬十有一月，有星孛于东方。"
            },
            {
              "type": "原文",
              "content": "孛者何？彗星也。其言于东方何？见于旦也。何以书？记异也。"
            },
            {
              "type": "原文",
              "content": "十一、盗杀陈夏彄夫。"
            },
            {
              "type": "原文",
              "content": "十二、十有二月，螽。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4F885C666664FA4842.aspx",
          "paragraphs": [
            {
              "type": "原文",
              "content": "一、十有四年。春，西狩获麟。"
            },
            {
              "type": "原文",
              "content": "何以书？记异也。何异尔？非中国之兽也。然则孰狩之？薪采者也。薪采者则微者也，曷为以狩言之？大之也。曷为大之？为获麟大之也。曷为获麟大之？麟者仁兽也。有王者则至，无王者则不至。有以告者曰：“有麕而角者。”孔子曰：“孰为来哉！孰为来哉！”反袂拭面涕沾袍。颜渊死，子曰：“噫！天丧予。”子路死，子曰：“噫！天祝予。”西狩获麟，孔子曰：“吾道穷矣！”春秋何以始乎隐？祖之所逮闻也，所见异辞，所闻异辞，所传闻异辞。何以终乎哀十四年？曰：“备矣！”君子曷为为春秋？拨乱世，反诸正，莫近诸春秋。则未知其为是与？其诸君子乐道尧舜之道与？末不亦乐乎尧舜之知君子也？制春秋之义以俟后圣，以君子之为，亦有乐乎此也。"
            }
          ]
        }
      ]
    }
  ]
}