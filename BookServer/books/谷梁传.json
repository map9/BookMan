{
  "title": "谷梁传",
  "source": "https://so.gushiwen.cn/guwen/book_46653FD803893E4F1AEF8EC5EB7CD7B8.aspx",
  "description": "《穀梁传》即《谷梁传》（拼音：gǔliángzhuàn），也被称作《谷梁春秋》、《春秋谷梁传》。《春秋谷梁传》为儒家经典之一，与《左传》、《公羊传》同为解说《春秋》的三传之一。起于鲁隐公元年（公元前722年），终于鲁哀公十四年（公元前481年）。《谷梁传》强调必须尊重君王的权威，但不限制王权；君臣各有职分，各有行为准则；主张必须严格对待贵贱尊卑之别，同时希望君王要注意自己的行为。但其对政治更迭、社会变动较为排斥。",
  "volumes": [
    {
      "title": "隐公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FD84601E3CF1AFB0A.aspx",
          "paragraphs": [
            {
              "type": "原文",
              "content": "一、元年，春，王正月。"
            },
            {
              "type": "原文",
              "content": "虽无事，必举正月，谨始也。公何以不言即位？成公志也。焉成之？言君之不取为公也。君之不取为公何也？将以让桓也。让桓正乎？曰：不正。春秋成人之美，不成人之恶。隐不正而成之，何也？将以恶桓也。其恶桓何也？隐将让而桓弒之，则桓恶矣。桓弒而隐让，则隐善矣。善则其不正何也？春秋贵义不贵惠，信道不信邪。孝子扬父之美，不扬父之恶。先君之欲与桓，非正也，邪也。虽然，既胜其邪心以与隐矣，已探先君之邪志，而遂以与桓，则是成父之恶也。兄弟，天伦也，为子受之父；为诸侯受之君。已废天伦而忘君父，以行小惠，曰小道也。若隐者，可谓轻千乘之国，蹈道，则未也。"
            },
            {
              "type": "原文",
              "content": "二、三月，公及邾仪父盟于昧。"
            },
            {
              "type": "原文",
              "content": "及者何？内为志焉尔。仪，字也。父犹傅也，男子之美称也。其不言邾子何也？邾之上古微，未爵命于周也。不日，其盟渝也。昧，地名也。"
            },
            {
              "type": "原文",
              "content": "三、夏，五月，郑伯克段于鄢。"
            },
            {
              "type": "原文",
              "content": "克者何？能也。何能也？能杀也。何以不言杀？见段之有徒众也。段，郑伯弟也。何以知其为弟也？杀世子，母弟目君，以其目君，知其为弟也。段弟也，而弗谓弟；公子也，而弗谓公子，贬之也。段失弟之道矣，贱段而甚郑伯也。何甚乎郑伯？甚郑伯之处心积虑，成于杀也。于鄢，远也。犹曰取之其母之怀中而杀之云尔，甚之也。然则为郑伯者宜奈何？缓追逸贼，亲亲之道也。"
            },
            {
              "type": "原文",
              "content": "四、秋，七月，天王使宰咺来归惠公仲子之赗。"
            },
            {
              "type": "原文",
              "content": "母以子氏。仲子者何？惠公之母，孝公之妾也。礼，赗人之母则可，赗人之妾则不可，君子以其可辞受之。其志，不及事也。赗者何也？乘马曰赗，衣衾曰襚，贝玉曰含，钱财曰赙。"
            },
            {
              "type": "原文",
              "content": "五、九月，及宋人盟于宿。"
            },
            {
              "type": "原文",
              "content": "及者何？内卑者也。宋人，外卑者也。卑者之盟，不日。宿，邑名也。"
            },
            {
              "type": "原文",
              "content": "六、冬，十有二月，祭伯来。"
            },
            {
              "type": "原文",
              "content": "来者，来朝也。其弗谓朝何也？寰内诸侯，非有天子之命，不得出会诸侯，不正其外交，故弗与朝也。聘弓鍭矢，不出竟埸。束修之肉，不行竟中。有至尊者，不贰之也。"
            },
            {
              "type": "原文",
              "content": "七、公子益师卒。"
            },
            {
              "type": "原文",
              "content": "大夫日卒，正也。不日卒，恶也。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4F820A69889A0A3BD4.aspx",
          "paragraphs": [
            {
              "type": "原文",
              "content": "一、二年春，公会戎于潜。"
            },
            {
              "type": "原文",
              "content": "会者外为主焉尔。知者虑，义者行，仁者守，有此三者，然后可以出会。会戎，危公也。"
            },
            {
              "type": "原文",
              "content": "二、夏，五月，莒人入向。"
            },
            {
              "type": "原文",
              "content": "入者，内弗受也。向，我邑也。"
            },
            {
              "type": "原文",
              "content": "三、无侅帅师入极。"
            },
            {
              "type": "原文",
              "content": "入者，内弗受也。极，国也。苟焉以入人为志者，人亦入之矣。不称氏者，灭同姓，贬也。"
            },
            {
              "type": "原文",
              "content": "四、秋，八月，庚辰，公及戎盟于唐。"
            },
            {
              "type": "原文",
              "content": "五、九月，纪履緰来逆女。"
            },
            {
              "type": "原文",
              "content": "逆女，亲者也，使大夫，非正也。以国氏者，为其来交接于我，故君子进之也。"
            },
            {
              "type": "原文",
              "content": "六、冬，十月，伯姬归于纪。"
            },
            {
              "type": "原文",
              "content": "礼，妇人谓嫁曰归，反曰来归。妇从人者也，妇人在家制于父，既嫁制于夫，夫死，从长子。妇人不专行，必有从也。伯姬归于纪，此其如专行之辞，何也？曰：非专行也，吾伯姬归于纪，故志之。其不言使，何也？逆之道微，无足道焉尔。"
            },
            {
              "type": "原文",
              "content": "七、纪子、伯莒子盟于密。"
            },
            {
              "type": "原文",
              "content": "或曰：纪子伯，莒子，而与之盟。或曰：年同，爵同，故纪子以伯先也。"
            },
            {
              "type": "原文",
              "content": "八、十有二月，乙卯，夫人子氏薨。"
            },
            {
              "type": "原文",
              "content": "夫人薨，不地。夫人者，隐之妻也，卒而不书葬。夫人之义，从君者也。"
            },
            {
              "type": "原文",
              "content": "九、郑人伐卫。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F17C3FEEEEFAAFC7C.aspx",
          "paragraphs": [
            {
              "type": "原文",
              "content": "一、三年春，王二月，己巳，日有食之。"
            },
            {
              "type": "原文",
              "content": "言日不言朔，食晦日也。其日有食之何也？吐者外壤，食者内壤，阙然不见其壤有食之者也。有内辞也，有外辞也。有食之者，内于日也。其不言食之者何也？知其不可知，知也。"
            },
            {
              "type": "原文",
              "content": "二、三月，庚戌，天王崩。"
            },
            {
              "type": "原文",
              "content": "高曰崩，厚曰崩，尊曰崩。天子之崩，以尊也。其崩之何也？以其在民上，故崩之。其不名何也？大上，故不名也。"
            },
            {
              "type": "原文",
              "content": "三、夏，四月，辛卯，尹氏卒。"
            },
            {
              "type": "原文",
              "content": "尹氏者何也？天子之大夫也。外大夫不卒，此何以卒之也？于天子之崩为鲁主，故隐而卒之。"
            },
            {
              "type": "原文",
              "content": "四、秋，武氏子来求赙。"
            },
            {
              "type": "原文",
              "content": "武氏子者何？天子之大夫也。天子之大夫，其称武氏子何也？未毕丧，孤未爵。未爵使之，非正也。其不言使何也？无君也。归死者曰赗，归生者曰赙。曰归之者，正也。求之者，非正也。周虽不求，鲁不可以不归；鲁虽不归，周不可以求。求之为言，得不得，未可知之辞也。交讥之。"
            },
            {
              "type": "原文",
              "content": "五、八月，庚辰，宋公和卒。"
            },
            {
              "type": "原文",
              "content": "诸侯日卒，正也。"
            },
            {
              "type": "原文",
              "content": "六、冬，十有二月，齐侯、郑伯盟于石门。"
            },
            {
              "type": "原文",
              "content": "七、癸未，葬宋缪公。"
            },
            {
              "type": "原文",
              "content": "日葬，故也，危不得葬也。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F92AC11060EE7EBB8.aspx",
          "paragraphs": [
            {
              "type": "原文",
              "content": "一、四年，春，王二月，莒人伐杞，取牟娄。"
            },
            {
              "type": "原文",
              "content": "传曰：言伐言取，所恶也。诸侯相伐，取地于是始，故谨而志之也。"
            },
            {
              "type": "原文",
              "content": "二、戊申，卫祝吁弒其君完。"
            },
            {
              "type": "原文",
              "content": "大夫弒其君，以国氏者，嫌也，弒而代之也。"
            },
            {
              "type": "原文",
              "content": "三、夏，公及宋公遇于清。"
            },
            {
              "type": "原文",
              "content": "及者，内为志焉尔。遇者，志相得也。"
            },
            {
              "type": "原文",
              "content": "四、宋公、陈侯、蔡人、卫人伐郑。"
            },
            {
              "type": "原文",
              "content": "五、秋，翚帅师会宋公、陈侯、蔡人、卫人伐郑。"
            },
            {
              "type": "原文",
              "content": "翚者何也？公子翚也。其不称公子何也？贬之也。何为贬之也？与于弒公，故贬之也。"
            },
            {
              "type": "原文",
              "content": "六、九月，卫人杀祝吁于濮。"
            },
            {
              "type": "原文",
              "content": "称人以杀，杀有罪也。其月，谨之也。祝吁之挈，失嫌也。于濮者，讥失贼也。"
            },
            {
              "type": "原文",
              "content": "七、冬，十有二月，卫人立晋。"
            },
            {
              "type": "原文",
              "content": "卫人者，众辞也。立者，不宜立者也。晋之名，恶也。其称人以立之何也？得众也。得众则是贤也。贤则其曰不宜立何也？春秋之义，诸侯与正不与贤也。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F55B0643828BAF9B4.aspx",
          "paragraphs": [
            {
              "type": "原文",
              "content": "一、五年，春，公观鱼于棠。"
            },
            {
              "type": "原文",
              "content": "传曰：常事曰视，非常曰观。礼，尊不亲小事，卑不尸大功。鱼，卑者之事也，公观之非正也。"
            },
            {
              "type": "原文",
              "content": "二、夏，四月，葬卫桓公。"
            },
            {
              "type": "原文",
              "content": "月葬，故也。"
            },
            {
              "type": "原文",
              "content": "三、秋，卫师入郕。"
            },
            {
              "type": "原文",
              "content": "入者，内弗受也。郕，国也。将卑师众曰师。"
            },
            {
              "type": "原文",
              "content": "四、九月，考仲子之宫。初献六羽。"
            },
            {
              "type": "原文",
              "content": "考者何也？考者成之也，成之为夫人也。礼，庶子为君，为其母筑宫，使公子主其祭也。于子祭，于孙止。仲子者，惠公之母，隐孙而修之，非隐也。初，始也。谷梁子曰：“舞夏，天子八佾，诸公六佾，诸侯四佾。初献六羽，始僭乐矣。”尸子曰：“舞夏，自天子至诸侯，皆用八佾。初献六羽，始厉乐矣。”"
            },
            {
              "type": "原文",
              "content": "五、邾人、郑人伐宋。"
            },
            {
              "type": "原文",
              "content": "六、螟。"
            },
            {
              "type": "原文",
              "content": "虫灾也。甚则月，不甚则时。"
            },
            {
              "type": "原文",
              "content": "七、冬，十有二月，辛巳，公子彄卒。"
            },
            {
              "type": "原文",
              "content": "隐不爵命大夫，其曰公子彄，何也？先君之大夫也。"
            },
            {
              "type": "原文",
              "content": "八、宋人伐郑，围长葛。"
            },
            {
              "type": "原文",
              "content": "伐国不言围邑，此其言围何也？久之也。伐不踰时，战不逐奔，诛不填服。苞人民、殴牛马曰侵。斩树木、坏宫室曰伐。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4FEE81F29AAEEB5FA2.aspx",
          "paragraphs": [
            {
              "type": "原文",
              "content": "一、六年，春，郑人来输平。"
            },
            {
              "type": "原文",
              "content": "输者，堕也。平之为言以道成也。来输平者，不果成也。"
            },
            {
              "type": "原文",
              "content": "二、夏，五月，辛酉，公会齐侯，盟于艾。"
            },
            {
              "type": "原文",
              "content": "三、秋，七月。"
            },
            {
              "type": "原文",
              "content": "四、冬，宋人取长葛。"
            },
            {
              "type": "原文",
              "content": "外取邑不志，此其志何也？久之也。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4FF4FF64DDF3391326.aspx",
          "paragraphs": [
            {
              "type": "原文",
              "content": "一、七年，春，王三月，叔姬归于纪。"
            },
            {
              "type": "原文",
              "content": "其不言逆何也？逆之道微，无足道焉尔。"
            },
            {
              "type": "原文",
              "content": "二、滕侯卒。"
            },
            {
              "type": "原文",
              "content": "滕侯无名，少曰世子，长曰君，狄道也。其不正者名也。"
            },
            {
              "type": "原文",
              "content": "三、夏，城中丘。"
            },
            {
              "type": "原文",
              "content": "城为保民为之也。民众城小则益城，益城无极。凡城之志，皆讥也。"
            },
            {
              "type": "原文",
              "content": "四、齐侯使其弟年来聘。"
            },
            {
              "type": "原文",
              "content": "诸侯之尊，弟兄不得其属通。其弟云者，以其来接于我，举其贵者也。"
            },
            {
              "type": "原文",
              "content": "五、秋，公伐邾。"
            },
            {
              "type": "原文",
              "content": "六、冬，天王使凡伯来聘，戎伐凡伯于楚丘以归。"
            },
            {
              "type": "原文",
              "content": "凡伯者何也？天子之大夫也。国而曰伐，此一人而曰伐何也？大天子之命也。戎者卫也。戎卫者，为其伐天子之使，贬而戎之也。楚丘，卫之邑也。以归，犹愈于执也。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F00DB83E2C4FC9E19.aspx",
          "paragraphs": [
            {
              "type": "原文",
              "content": "一、八年，春，宋公、卫侯遇于垂。"
            },
            {
              "type": "原文",
              "content": "不期而会曰遇。遇者，志相得也。"
            },
            {
              "type": "原文",
              "content": "二、三月，郑伯使宛来归邴。庚寅，我入邴。"
            },
            {
              "type": "原文",
              "content": "名宛，所以贬郑伯，恶与地也。入者，内弗受也。日入，恶入者也。邴者，郑伯所受天子而祭泰山之邑也。"
            },
            {
              "type": "原文",
              "content": "三、夏，六月，己亥，蔡侯考父卒。"
            },
            {
              "type": "原文",
              "content": "诸侯日卒，正也。"
            },
            {
              "type": "原文",
              "content": "四、辛亥，宿男卒。"
            },
            {
              "type": "原文",
              "content": "宿，微国也，未能同盟，故男卒也。"
            },
            {
              "type": "原文",
              "content": "五、秋，七月，庚午，宋公、齐侯、卫侯盟于瓦屋。"
            },
            {
              "type": "原文",
              "content": "外盟不日，此其日何也？诸侯之参盟于是始，故谨而日之也。诰誓不及五帝，盟诅不及三王，交质子不及二伯。"
            },
            {
              "type": "原文",
              "content": "六、八月，葬蔡宣公。"
            },
            {
              "type": "原文",
              "content": "月葬，故也。"
            },
            {
              "type": "原文",
              "content": "七、九月，辛卯，公及莒人盟于包来。"
            },
            {
              "type": "原文",
              "content": "可言公及人，不可言公及大夫。"
            },
            {
              "type": "原文",
              "content": "八、螟。"
            },
            {
              "type": "原文",
              "content": "九、冬，十有二月，无侅卒。"
            },
            {
              "type": "原文",
              "content": "无侅之名，未有闻焉。或曰，隐不爵大夫也。或说曰，故贬之也。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FA9FCA8C12007B481.aspx",
          "paragraphs": [
            {
              "type": "原文",
              "content": "一、九年，春，天王使南季来聘。"
            },
            {
              "type": "原文",
              "content": "南，氏姓也。季，字也。聘，问也。聘诸侯，非正也。"
            },
            {
              "type": "原文",
              "content": "二、三月，癸酉，大雨，震电。庚辰，大雨雪。"
            },
            {
              "type": "原文",
              "content": "震，雷也。电，霆也。志疏数也，八日之间，再有大变，阴阳错行，故谨而日之也。雨月，志正也。"
            },
            {
              "type": "原文",
              "content": "三、侠卒。"
            },
            {
              "type": "原文",
              "content": "侠者所侠也。弗大夫者，隐不爵大夫也。隐之不爵大夫何也？曰，不成为君也。"
            },
            {
              "type": "原文",
              "content": "四、夏，城郎。"
            },
            {
              "type": "原文",
              "content": "五、秋，七月。"
            },
            {
              "type": "原文",
              "content": "无事焉，何以书？不遗时也。"
            },
            {
              "type": "原文",
              "content": "六、冬，公会齐侯于防。"
            },
            {
              "type": "原文",
              "content": "会者，外为主焉尔。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FCB8B8E8CD0BDAF0D.aspx",
          "paragraphs": [
            {
              "type": "原文",
              "content": "一、十年，春，王二月，公会齐侯、郑伯于中丘。"
            },
            {
              "type": "原文",
              "content": "二、夏，翚帅师会齐人、郑人伐宋。"
            },
            {
              "type": "原文",
              "content": "三、六月，壬戌，公败宋师于菅。辛未，取郜，辛巳，取防。"
            },
            {
              "type": "原文",
              "content": "内不言战，举其大者也。取邑不日，此其日何也？不正其乘败人而深为利，取二邑，故谨而日之也。"
            },
            {
              "type": "原文",
              "content": "四、秋，宋人、卫人入郑。宋人、蔡人、卫人伐载，郑伯伐取之。"
            },
            {
              "type": "原文",
              "content": "不正其因人之力而易取之，故主其事也。"
            },
            {
              "type": "原文",
              "content": "五、冬，十月，壬午，齐人、郑人入郕。"
            },
            {
              "type": "原文",
              "content": "入者，内弗受也。日入，恶入者也。郕，国也。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FAAC2CE72C6933EA6.aspx",
          "paragraphs": [
            {
              "type": "原文",
              "content": "一、十有一年，春，滕侯、薛侯来朝。"
            },
            {
              "type": "原文",
              "content": "天子无事，诸侯相朝，正也。考礼修德，所以尊天子也。诸侯来朝，时正也。犆言，同时也。累数，皆至也。"
            },
            {
              "type": "原文",
              "content": "二、夏，五月，公会郑伯于时来。"
            },
            {
              "type": "原文",
              "content": "三、秋，七月，壬午，公及齐侯、郑伯入许。"
            },
            {
              "type": "原文",
              "content": "四、冬，十有一月，壬辰，公薨。"
            },
            {
              "type": "原文",
              "content": "公薨不地，故也。隐之，不忍地也。其不言葬何也？君弒贼不讨，不书葬，以罪下也。隐十年无正，隐不自正也。元年有正，所以正隐也。"
            }
          ]
        }
      ]
    },
    {
      "title": "桓公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FD108EDE77D2A0D34.aspx",
          "paragraphs": [
            {
              "type": "原文",
              "content": "一、元年，春，王正月，公即位。"
            },
            {
              "type": "原文",
              "content": "桓无王，其曰王何也？谨始也。其曰无王何也？桓弟弒兄，臣弒君，天子不能定诸侯，不能救百姓，不能去以为无王之道，遂可以至焉尔。元年有王，所以治桓也。继故不言即位，正也。继故不言即位之为正何也？曰先君不以其道终，则子弟不忍即位也。继故而言即位，则是与闻乎弒也。继故而言即位，是为与闻乎弒何也？曰先君不以其道终，己正即位之道而即位，是无恩于先君也。"
            },
            {
              "type": "原文",
              "content": "二、三月，公会郑伯于垂。郑伯以璧假许田。"
            },
            {
              "type": "原文",
              "content": "会者，外为主焉尔。假不言以，言以，非假也。非假而曰假，讳易地也。礼，天子在上，诸侯不得以地相与也。无田则无许可知矣。不言许，不与许也。许田者，鲁朝宿之邑也。邴者，郑伯之所受命而祭泰山之邑也。用见鲁之不朝于周，而郑之不祭泰山也。"
            },
            {
              "type": "原文",
              "content": "三、夏，四月，丁未，公及郑伯盟于越。"
            },
            {
              "type": "原文",
              "content": "及者，内为志焉尔。越，盟地之名也。"
            },
            {
              "type": "原文",
              "content": "四、秋，大水。"
            },
            {
              "type": "原文",
              "content": "高下有水灾曰大水。"
            },
            {
              "type": "原文",
              "content": "五、冬，十月。"
            },
            {
              "type": "原文",
              "content": "无事焉，何以书？不遗时也。春秋编年，四时具而后为年。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4F8A938CFE993F64C5.aspx",
          "paragraphs": [
            {
              "type": "原文",
              "content": "一、二年，春，王正月，戊申，宋督弒其君与夷及其大夫孔父。"
            },
            {
              "type": "原文",
              "content": "桓无王，其曰王何也？正与夷之卒也。孔父先死，其曰及何也？书尊及卑，春秋之义也。孔父之先死何也？督欲弒君而恐不立，于是乎先杀孔父，孔父闲也。何以知其先杀孔父也？曰，子既死，父不忍称其名；臣既死，君不忍称其名，以是知君之累之也。孔氏父字，谥也。或曰：其不称名，盖为祖讳也，孔子故宋也。"
            },
            {
              "type": "原文",
              "content": "二、滕子来朝。"
            },
            {
              "type": "原文",
              "content": "三、三月，公会齐侯、陈侯、郑伯于稷，以成宋乱。"
            },
            {
              "type": "原文",
              "content": "以者，内为志焉尔，公为志乎成是乱也。此成矣，取不成事之辞而加之也。于内之恶，而君子无遗焉尔。"
            },
            {
              "type": "原文",
              "content": "四、夏，四月，取郜大鼎于宋，戊申，纳于太庙。"
            },
            {
              "type": "原文",
              "content": "桓内弒其君，外成人之乱，受赂而退，以事其祖，非礼也。其道以周公为弗受也。郜鼎者，郜之所为也。曰宋，取之宋也。以是为讨之鼎也。孔子曰：“名从主人，物从中国”，故曰郜大鼎也。"
            },
            {
              "type": "原文",
              "content": "五、秋，七月，纪侯来朝。"
            },
            {
              "type": "原文",
              "content": "朝时，此其月何也？桓内弒其君，外成人之乱，于是为齐侯、陈侯、郑伯讨，数日以赂。己即是事而朝之。恶之，故谨而月之也。"
            },
            {
              "type": "原文",
              "content": "六、蔡侯、郑伯会于邓。"
            },
            {
              "type": "原文",
              "content": "七、九月，入杞。"
            },
            {
              "type": "原文",
              "content": "我入之也。"
            },
            {
              "type": "原文",
              "content": "八、公及戎盟于唐。"
            },
            {
              "type": "原文",
              "content": "九、冬，公至自唐。"
            },
            {
              "type": "原文",
              "content": "桓无会，而其致何也？远之也。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F2A69A5C394FC9FAF.aspx",
          "paragraphs": [
            {
              "type": "原文",
              "content": "一、三年，春，正月，公会齐侯于嬴。"
            },
            {
              "type": "原文",
              "content": "二、夏，齐侯、卫侯胥命于蒲。"
            },
            {
              "type": "原文",
              "content": "胥之为言犹相也。相命而信谕，谨言而退，以是为近古也。是必一人先，其以相言之何也？不以齐侯命卫侯也。"
            },
            {
              "type": "原文",
              "content": "三、六月，公会杞侯于郕。"
            },
            {
              "type": "原文",
              "content": "四、秋，七月，壬辰，朔，日有食之，既。"
            },
            {
              "type": "原文",
              "content": "言日言朔，食正朔也。既者，尽也，有继之辞也。"
            },
            {
              "type": "原文",
              "content": "五、公子翚如齐逆女。"
            },
            {
              "type": "原文",
              "content": "逆女，亲者也。使大夫，非正也。"
            },
            {
              "type": "原文",
              "content": "六、九月，齐侯送姜氏于讙。"
            },
            {
              "type": "原文",
              "content": "送女，父不下堂，母不出祭门，诸母兄弟不出阙门。父戒之曰：“谨慎从尔舅之言。”母戒之曰：“谨慎从尔姑之言。”诸母般申之曰：“谨慎从尔父母之言。”送女踰竟，非礼也。"
            },
            {
              "type": "原文",
              "content": "七、公会齐侯于讙。"
            },
            {
              "type": "原文",
              "content": "无讥乎？曰为礼也。齐侯来也，公之逆而会之可也。"
            },
            {
              "type": "原文",
              "content": "八、夫人姜氏至自齐。"
            },
            {
              "type": "原文",
              "content": "其不言翚之以来何也？公亲受之于齐侯也。子贡曰：“冕而亲迎，不已重乎？”孔子曰：“合二姓之好，以继万世之后，何谓已重乎？”"
            },
            {
              "type": "原文",
              "content": "九、冬，齐侯使其弟年来聘。"
            },
            {
              "type": "原文",
              "content": "十、有年。"
            },
            {
              "type": "原文",
              "content": "五谷皆熟为有年。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F6C6FD4F0D331A33C.aspx",
          "paragraphs": [
            {
              "type": "原文",
              "content": "一、四年，春，正月，公狩于郎。"
            },
            {
              "type": "原文",
              "content": "四时之田，皆为宗庙之事也。春曰田，夏曰苗，秋曰搜，冬曰狩。四时之田用三焉，唯其所先得。一为干豆，二为宾客，三为充君之庖。"
            },
            {
              "type": "原文",
              "content": "二、夏，天王使宰渠伯纠来聘。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F76F3DCAC4BCBB096.aspx",
          "paragraphs": [
            {
              "type": "原文",
              "content": "一、五年，春，正月，甲戌、己丑，陈侯鲍卒。"
            },
            {
              "type": "原文",
              "content": "鲍卒何为以二日卒之？春秋之义，信以传信，疑以传疑。陈侯以甲戌之日出，己丑之日得，不知死之日，故举二日以包也。"
            },
            {
              "type": "原文",
              "content": "二、夏，齐侯、郑伯如纪。"
            },
            {
              "type": "原文",
              "content": "三、天王使任叔之子来聘。"
            },
            {
              "type": "原文",
              "content": "任叔之子者，录父以使子也，故微其君臣而着其父子，不正。父在子代仕之辞也。"
            },
            {
              "type": "原文",
              "content": "四、葬陈桓公。"
            },
            {
              "type": "原文",
              "content": "五、城祝丘。"
            },
            {
              "type": "原文",
              "content": "六、秋，蔡人、卫人、陈人从王伐郑。"
            },
            {
              "type": "原文",
              "content": "举从者之辞也。其举从者之辞何也？为天王讳伐郑也。郑，同姓之国也，在乎冀州，于是不服，为天子病矣。"
            },
            {
              "type": "原文",
              "content": "七、大雩。"
            },
            {
              "type": "原文",
              "content": "八、螽。"
            },
            {
              "type": "原文",
              "content": "虫灾也。甚则月，不甚则时。"
            },
            {
              "type": "原文",
              "content": "九、冬，州公如曹。"
            },
            {
              "type": "原文",
              "content": "外相如不书，此其书何也？过我也。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F2300DFFD99CC0D6D.aspx",
          "paragraphs": [
            {
              "type": "原文",
              "content": "一、六年，春，正月，寔来。"
            },
            {
              "type": "原文",
              "content": "寔来者，是来也。何谓是来？谓州公也。其谓之是来何也？以其画我，故简言之也。诸侯不以过相朝也。"
            },
            {
              "type": "原文",
              "content": "二、夏，四月，公会纪侯于郕。"
            },
            {
              "type": "原文",
              "content": "三、秋，八月，壬午，大阅。"
            },
            {
              "type": "原文",
              "content": "大阅者何？阅兵车也。修教明谕，国道也。平而修戎事，非正也。其日以为崇武，故谨而日之。盖以观妇人也。"
            },
            {
              "type": "原文",
              "content": "四、蔡人杀陈佗。"
            },
            {
              "type": "原文",
              "content": "陈佗者，陈君也。其曰陈佗何也？匹夫行，故匹夫称之也。其匹夫行奈何？陈侯喜猎，淫猎于蔡，与蔡人争禽，蔡人不知其是陈君也，而杀之。何以知其是陈君也？两下相杀，不道。其不地于蔡也。"
            },
            {
              "type": "原文",
              "content": "五、九月，丁卯，子同生。"
            },
            {
              "type": "原文",
              "content": "疑，故志之。时曰同乎人也。"
            },
            {
              "type": "原文",
              "content": "六、冬，纪侯来朝。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4FEB6A2D246442DBEB.aspx",
          "paragraphs": [
            {
              "type": "原文",
              "content": "一、七年，春，二月，己亥，焚咸丘。"
            },
            {
              "type": "原文",
              "content": "其不言邾咸丘何也？疾其以火攻也。"
            },
            {
              "type": "原文",
              "content": "二、夏，谷伯绥来朝。邓侯吾离来朝。"
            },
            {
              "type": "原文",
              "content": "其名何也？失国也。失国则其以朝言之何也？尝以诸侯与之接矣，虽失国，弗损吾异日也。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F834798315E235D1E.aspx",
          "paragraphs": [
            {
              "type": "原文",
              "content": "一、八年，春，正月，己卯，烝。"
            },
            {
              "type": "原文",
              "content": "烝，冬事也。春兴之，志不时也。"
            },
            {
              "type": "原文",
              "content": "二、天王使家父来聘。"
            },
            {
              "type": "原文",
              "content": "三、夏，五月，丁丑，烝。"
            },
            {
              "type": "原文",
              "content": "烝，冬事也。春夏兴之，黩祀也，志不敬也。"
            },
            {
              "type": "原文",
              "content": "四、秋，伐邾。"
            },
            {
              "type": "原文",
              "content": "五、冬，十月，雨雪。"
            },
            {
              "type": "原文",
              "content": "六、祭公来，遂逆王后于纪。"
            },
            {
              "type": "原文",
              "content": "其不言使焉何也？不正，其以宗庙之大事，即谋于我，故弗与使也。遂，继事之辞也。其曰遂逆王后，故略之也。或曰天子无外，王命之则成矣。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FBB5992AA9D2B1AA5.aspx",
          "paragraphs": [
            {
              "type": "原文",
              "content": "一、九年春，纪季姜归于京师。为之中者归之也。"
            },
            {
              "type": "原文",
              "content": "二、夏，四月。"
            },
            {
              "type": "原文",
              "content": "三、秋，七月。"
            },
            {
              "type": "原文",
              "content": "四、冬，曹伯使其世子射姑来朝。"
            },
            {
              "type": "原文",
              "content": "朝不言使，言使非正也。使世子伉诸侯之礼而来朝，曹伯失正矣。诸侯相见曰朝。以待人父之道待人之子，以内为失正矣。内失正，曹伯失正，世子可以已矣，则是放命也。《尸子》曰：“夫已，多乎道。”"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F23BBC21738EC8A30.aspx",
          "paragraphs": [
            {
              "type": "原文",
              "content": "一、十年，春，王正月，庚申，曹伯终生卒。"
            },
            {
              "type": "原文",
              "content": "桓无王，其曰王何也？正终生之卒也。"
            },
            {
              "type": "原文",
              "content": "二、夏，五月，葬曹桓公。"
            },
            {
              "type": "原文",
              "content": "三、秋，公会卫侯于桃丘，弗遇。"
            },
            {
              "type": "原文",
              "content": "弗遇者，志不相得也。弗，内辞也。"
            },
            {
              "type": "原文",
              "content": "四、冬，十有二月，丙午，齐侯、卫侯、郑伯来战于郎。"
            },
            {
              "type": "原文",
              "content": "来战者，前定之战也。内不言战，言战则败也。不言其人，以吾败也。不言及者，为内讳也。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FE644DF617AF89944.aspx",
          "paragraphs": [
            {
              "type": "原文",
              "content": "一、十有一年，春，正月，齐人、卫人、郑人盟于恶曹。"
            },
            {
              "type": "原文",
              "content": "二、夏，五月，癸未，郑伯寤生卒。"
            },
            {
              "type": "原文",
              "content": "三、秋，七月，葬郑庄公。"
            },
            {
              "type": "原文",
              "content": "四、九月，宋人执祭仲。突归于郑。郑忽出奔卫。"
            },
            {
              "type": "原文",
              "content": "宋人者，宋公也。其曰人何也？贬之也。曰突，贱之也。曰归，易辞也。祭仲易其事，权在祭仲也。死君难，臣道也。今立恶而黜正，恶祭仲也。郑忽者，世子忽也。其名，失国也。"
            },
            {
              "type": "原文",
              "content": "五、柔会宋公、陈侯、蔡叔，盟于折。"
            },
            {
              "type": "原文",
              "content": "柔者何？吾大夫之未命者也。"
            },
            {
              "type": "原文",
              "content": "六、公会宋公于夫锺。"
            },
            {
              "type": "原文",
              "content": "七、冬，十有二月，公会宋公于阚。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F4308BBA1D0B91DE8.aspx",
          "paragraphs": [
            {
              "type": "原文",
              "content": "一、十有二年，春，正月。"
            },
            {
              "type": "原文",
              "content": "二、夏，六月，壬寅，公会纪侯、莒子，盟于曲池。"
            },
            {
              "type": "原文",
              "content": "三、秋，七月，丁亥，公会宋人，燕人，盟于谷丘。"
            },
            {
              "type": "原文",
              "content": "四、八月，壬辰，陈侯跃卒。"
            },
            {
              "type": "原文",
              "content": "五、公会宋公于虚。"
            },
            {
              "type": "原文",
              "content": "六、冬，十有一月，公会宋公于龟。"
            },
            {
              "type": "原文",
              "content": "七、丙戌，公会郑伯，盟于武父。"
            },
            {
              "type": "原文",
              "content": "八、丙戌，卫侯晋卒。"
            },
            {
              "type": "原文",
              "content": "九、十有二月，及郑师伐宋。丁未，战于宋。"
            },
            {
              "type": "原文",
              "content": "非所与伐战也。不言与郑战，耻不和也。于伐与战，败也。内讳败，举其可道者也。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F00C8E849C64A1B52.aspx",
          "paragraphs": [
            {
              "type": "原文",
              "content": "一、十有三年，春，二月，公会纪侯、郑伯。己巳，及齐侯、宋公、卫侯、燕人战。齐师、宋师、卫师、燕师败绩。"
            },
            {
              "type": "原文",
              "content": "其言及者，由内及之也。其曰战者，由外言之也。战称人，败称师，重众也。其不地，于纪也。"
            },
            {
              "type": "原文",
              "content": "二、三月，葬卫宣公。"
            },
            {
              "type": "原文",
              "content": "三、夏，大水。"
            },
            {
              "type": "原文",
              "content": "四、秋，七月。"
            },
            {
              "type": "原文",
              "content": "五、冬，十月。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4F0C8FBD35158EE0C3.aspx",
          "paragraphs": [
            {
              "type": "原文",
              "content": "一、十有四年，春，正月，公会郑伯于曹。"
            },
            {
              "type": "原文",
              "content": "二、无冰。"
            },
            {
              "type": "原文",
              "content": "无冰，时燠也。"
            },
            {
              "type": "原文",
              "content": "三、夏，五，郑伯使其弟御来盟。"
            },
            {
              "type": "原文",
              "content": "诸侯之尊，弟兄不得以属通。其弟云者，以其来我举其贵者也。来盟，前定也。不日，前定之盟不日。孔子曰：“听远音者，闻其疾，而不闻其舒；望远者，察其貌，而不察其形。”立乎定哀，以指隐桓。隐桓之日远矣，夏五传疑也。"
            },
            {
              "type": "原文",
              "content": "四、秋，八月，壬申，御廪灾。"
            },
            {
              "type": "原文",
              "content": "御廪之灾不志，此其志何也？以为唯未易灾之余。"
            },
            {
              "type": "原文",
              "content": "五、乙亥，尝。"
            },
            {
              "type": "原文",
              "content": "而尝，可也，志不敬也。天子亲耕，以共粢盛。王后亲蚕，以共祭服。国非无良农工女也，以为人之所尽，事其祖祢，不若以己所自亲者也。何用见其未易灾之余而尝也？曰甸粟，而内之三宫。三宫米，而藏之御廪，夫尝必有兼甸之事焉。"
            },
            {
              "type": "原文",
              "content": "六、冬，十有二月，丁巳，齐侯禄父卒。"
            },
            {
              "type": "原文",
              "content": "七、宋人以齐人、蔡人、卫人、陈人伐郑。"
            },
            {
              "type": "原文",
              "content": "以者，不以者也。民者，君之本也。使人以其死，非正也。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F91D796C3DE4561A0.aspx",
          "paragraphs": [
            {
              "type": "原文",
              "content": "一、十有五年，春，二月，天王使家父来求车。"
            },
            {
              "type": "原文",
              "content": "古者诸侯时献于天子，以其国之所有。故有辞让，而无征求。求车，非礼也，求金甚矣。"
            },
            {
              "type": "原文",
              "content": "二、三月，乙未，天王崩。"
            },
            {
              "type": "原文",
              "content": "三、四月，己巳，葬齐僖公。"
            },
            {
              "type": "原文",
              "content": "四、五月，郑伯突出奔蔡。"
            },
            {
              "type": "原文",
              "content": "讥夺正也。郑世子忽复归于郑。反正也。"
            },
            {
              "type": "原文",
              "content": "五、许叔入于许。"
            },
            {
              "type": "原文",
              "content": "许叔，许之贵者也，莫宜乎许叔，其曰入何也？其归之道，非所以归也。"
            },
            {
              "type": "原文",
              "content": "六、公会齐侯于蒿。"
            },
            {
              "type": "原文",
              "content": "七、邾人、牟人、葛人来朝。"
            },
            {
              "type": "原文",
              "content": "八、秋，九月，郑伯突入于栎。"
            },
            {
              "type": "原文",
              "content": "九、冬，十有一月，公会宋公、卫侯、陈侯于袳，伐郑。"
            },
            {
              "type": "原文",
              "content": "地而后伐，疑也，非其疑也。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4FFE48FC4F962C07D2.aspx",
          "paragraphs": [
            {
              "type": "原文",
              "content": "一、十有六年，春，正月，公会宋公、蔡侯、卫侯于曹。"
            },
            {
              "type": "原文",
              "content": "二、夏，四月，公会宋公、卫侯、陈侯、蔡侯伐郑。"
            },
            {
              "type": "原文",
              "content": "三、秋，七月，公至自伐郑。"
            },
            {
              "type": "原文",
              "content": "桓无会，其致何也？危之也。"
            },
            {
              "type": "原文",
              "content": "四、冬，城向。"
            },
            {
              "type": "原文",
              "content": "五、十有一月，卫侯朔出奔齐。"
            },
            {
              "type": "原文",
              "content": "朔之名，恶也。天子召而不往也。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4FB98A1E068EFC9728.aspx",
          "paragraphs": [
            {
              "type": "原文",
              "content": "一、十有七年，春，正月，丙辰，公会齐侯、纪侯盟于黄。"
            },
            {
              "type": "原文",
              "content": "二、二月，丙午，公及邾仪父盟于趡。"
            },
            {
              "type": "原文",
              "content": "三、夏，五月，丙午，及齐师战于郎。"
            },
            {
              "type": "原文",
              "content": "内讳败，举其可道者也。不言其人，以吾败也。不言及之者，为内讳也。"
            },
            {
              "type": "原文",
              "content": "四、六月，丁丑，蔡侯封人卒。"
            },
            {
              "type": "原文",
              "content": "五、秋，八月，蔡季自陈归于蔡。"
            },
            {
              "type": "原文",
              "content": "蔡季，蔡之贵者也。自陈，陈有奉焉尔。"
            },
            {
              "type": "原文",
              "content": "六、癸巳，葬蔡桓侯。"
            },
            {
              "type": "原文",
              "content": "七、及宋人、卫人伐邾。"
            },
            {
              "type": "原文",
              "content": "八、冬，十月，朔，日有食之。"
            },
            {
              "type": "原文",
              "content": "言朔不言日，食既朔也。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F23566E04BD64C251.aspx",
          "paragraphs": [
            {
              "type": "原文",
              "content": "一、十有八年，春，王正月，公会齐侯于泺，公与夫人姜氏遂如齐。"
            },
            {
              "type": "原文",
              "content": "泺之会，不言及夫人何也？以夫人之伉，弗称数也。"
            },
            {
              "type": "原文",
              "content": "二、夏，四月，丙子，公薨于齐。"
            },
            {
              "type": "原文",
              "content": "其地，于外也。薨称公，举上也。"
            },
            {
              "type": "原文",
              "content": "三、丁酉，公之丧至自齐。"
            },
            {
              "type": "原文",
              "content": "四、秋，七月。"
            },
            {
              "type": "原文",
              "content": "五、冬，十有二月，己丑，葬我君桓公。"
            },
            {
              "type": "原文",
              "content": "葬我君，接上下也。君弒，贼不讨，不书葬。此其言葬何也？不责踰国而讨于是也。桓公葬而后举谥，谥，所以成德也，于卒事乎加之矣。知者虑，义者行，仁者守，有此三者备，然后可以会矣。"
            }
          ]
        }
      ]
    },
    {
      "title": "庄公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FAEF964A78308CA33.aspx",
          "paragraphs": [
            {
              "type": "原文",
              "content": "一、元年，春，王正月。"
            },
            {
              "type": "原文",
              "content": "继弒君不言即位，正也。继弒君不言即位之为正，何也？曰先君不以其道终，则子不忍即位也。"
            },
            {
              "type": "原文",
              "content": "二、三月，夫人孙于齐。"
            },
            {
              "type": "原文",
              "content": "孙之为言犹逊也，讳奔也。接练时，录母之变，始人之也。不言氏姓，贬之也。人之于天也，以道受命；于人也，以言受命。不若于道者，天绝之也；不若于言者，人绝之也。臣子大受命。"
            },
            {
              "type": "原文",
              "content": "三、夏，单伯逆王姬。"
            },
            {
              "type": "原文",
              "content": "单伯者何？吾大夫之命乎天子者也。命大夫，故不名也。其不言如何也？其义不可受于京师也。其义不可受于京师何也？曰躬君弒于齐，使之主婚，与齐为礼，其义固不可受也。"
            },
            {
              "type": "原文",
              "content": "四、秋，筑王姬之馆于外。"
            },
            {
              "type": "原文",
              "content": "筑，礼也。于外，非礼也。筑之为礼何也？主王姬者，必自公门出。于庙则已尊，于寝则已卑。为之筑，节矣。筑之外，变之正也。筑之外变之为正何也？仇仇之人，非所以接婚姻也。衰麻非所以接弁冕也。其不言齐侯之来逆何也？不使齐侯得与吾为礼也。"
            },
            {
              "type": "原文",
              "content": "五、冬，十月，乙亥，陈侯林卒。"
            },
            {
              "type": "原文",
              "content": "诸侯日卒，正也。"
            },
            {
              "type": "原文",
              "content": "六、王使荣叔来锡桓公命。"
            },
            {
              "type": "原文",
              "content": "礼有受命，无来锡命。锡命，非正也。生服之，死行之，礼也。生不服，死追锡之，不正甚矣。"
            },
            {
              "type": "原文",
              "content": "七、王姬归于齐。"
            },
            {
              "type": "原文",
              "content": "为之中者归之也。"
            },
            {
              "type": "原文",
              "content": "八、齐师迁纪、郱、鄑、郚。"
            },
            {
              "type": "原文",
              "content": "郱、鄑、郚，国也。或曰：迁纪于郱、鄑、郚。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4F6D16EB6FD5B25E02.aspx",
          "paragraphs": [
            {
              "type": "原文",
              "content": "一、二年，春，王二月，葬陈庄公。"
            },
            {
              "type": "原文",
              "content": "二、夏，公子庆父帅师伐于余丘。"
            },
            {
              "type": "原文",
              "content": "国而曰伐。于余丘，邾之邑也。其曰伐何也？公子贵矣，师重矣，而敌人之邑，公子病矣。病公子，所以讥乎公也。其一曰，君在而重之也。"
            },
            {
              "type": "原文",
              "content": "三、秋，七月，齐王姬卒。"
            },
            {
              "type": "原文",
              "content": "为之主者，卒之也。"
            },
            {
              "type": "原文",
              "content": "四、冬，十有二月，夫人姜氏会齐侯于禚。"
            },
            {
              "type": "原文",
              "content": "妇人既嫁，不踰竟。踰竟，非正也。妇人不言会，言会，非正也。"
            },
            {
              "type": "原文",
              "content": "五、乙酉，宋公冯卒。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F76AF41F1BD5F0C5D.aspx",
          "paragraphs": [
            {
              "type": "原文",
              "content": "一、三年，春，王正月，溺会齐师伐卫。"
            },
            {
              "type": "原文",
              "content": "溺者何也？公子溺也。其不称公子何也？恶其会仇仇而伐同姓，故贬而名之也。"
            },
            {
              "type": "原文",
              "content": "二、夏，四月，葬宋庄公。"
            },
            {
              "type": "原文",
              "content": "月葬，故也。"
            },
            {
              "type": "原文",
              "content": "三、五月，葬桓王。"
            },
            {
              "type": "原文",
              "content": "传曰，改葬也。改葬之礼，缌，举下，缅也。或曰，郄尸以求诸侯。天子志崩不志葬，必其时也。何必焉？举天下而葬一人，其义不疑也。志葬，故也，危不得葬也。曰，近不失崩，不志崩，失天下也。独阴不生，独阳不生，独天不生，三合然后生。故曰，母之子也可，天之子也可。尊者，取尊称焉；卑者，取卑称焉。其曰王者，民之所归往也。"
            },
            {
              "type": "原文",
              "content": "四、秋，纪季以携入于齐也。"
            },
            {
              "type": "原文",
              "content": "携，纪之邑也。入于齐者，以携事齐也。入者，内弗受也。"
            },
            {
              "type": "原文",
              "content": "五、冬，公次于郎。"
            },
            {
              "type": "原文",
              "content": "次，止也，有畏也，欲救纪而不能也。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4FBD8383EB54100FF7.aspx",
          "paragraphs": [
            {
              "type": "原文",
              "content": "一、四年，春，王二月，夫人姜氏飨齐侯于祝丘。"
            },
            {
              "type": "原文",
              "content": "飨，甚矣！飨齐侯，所以病齐侯也。"
            },
            {
              "type": "原文",
              "content": "二、三月，纪伯姬卒。"
            },
            {
              "type": "原文",
              "content": "外夫人不卒，此其言卒何也？吾女也，适诸侯则尊同，以吾为之变，卒之也。"
            },
            {
              "type": "原文",
              "content": "三、夏，齐侯、陈侯、郑伯遇于垂。"
            },
            {
              "type": "原文",
              "content": "四、纪侯大去其国。"
            },
            {
              "type": "原文",
              "content": "大去者，不遗一人之辞也，言民之从者四年而后毕也。纪侯贤而齐灭之，不言灭而曰大去其国者，不使小人加乎君子。"
            },
            {
              "type": "原文",
              "content": "五、六月，乙丑，齐侯葬纪伯姬。"
            },
            {
              "type": "原文",
              "content": "外夫人不书葬，此其书葬何也？吾女也。失国，故隐而葬之。"
            },
            {
              "type": "原文",
              "content": "六、秋，七月。"
            },
            {
              "type": "原文",
              "content": "七、冬，公及齐人狩于郜。"
            },
            {
              "type": "原文",
              "content": "齐人者，齐侯也。其曰人何也？卑公之敌，所以卑公也。何为卑公也？不复仇而怨不释，刺释怨也。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F774DC1E6318F6A96.aspx",
          "paragraphs": [
            {
              "type": "原文",
              "content": "一、五年，春，王正月。"
            },
            {
              "type": "原文",
              "content": "二、夏，夫人姜氏如齐师。"
            },
            {
              "type": "原文",
              "content": "师而曰如，众也。妇人既嫁不踰竟，踰竟，非礼也。"
            },
            {
              "type": "原文",
              "content": "三、秋，郳黎来来朝。"
            },
            {
              "type": "原文",
              "content": "郳，国也。黎来，微国之君，未爵命者也。"
            },
            {
              "type": "原文",
              "content": "四、冬，公会齐人、宋人、陈人、蔡人伐卫。"
            },
            {
              "type": "原文",
              "content": "是齐侯宋公也，其曰人何也？人诸侯，所以人公也。其人公何也？逆天王之命也。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F3218C352D9492E28.aspx",
          "paragraphs": [
            {
              "type": "原文",
              "content": "一、六年，春，王三月，王人子突救卫。"
            },
            {
              "type": "原文",
              "content": "王人，卑者也。称名，贵之也，善救卫也。救者善，则伐者不正矣。"
            },
            {
              "type": "原文",
              "content": "二、夏，六月，卫侯朔入于卫。"
            },
            {
              "type": "原文",
              "content": "其不言伐卫纳朔何也？不逆天王之命也。入者，内弗受也。何用弗受也？为以王命绝之也。朔之名，恶也。朔入逆，则出顺矣。朔出入名，以王命绝之也。"
            },
            {
              "type": "原文",
              "content": "三、秋，公至自伐卫。"
            },
            {
              "type": "原文",
              "content": "恶事不致，此其致何也？不致，则无用见公之恶，事之成也。"
            },
            {
              "type": "原文",
              "content": "四、螟。"
            },
            {
              "type": "原文",
              "content": "五、冬，齐人来归卫宝。"
            },
            {
              "type": "原文",
              "content": "以齐首之，分恶于齐也。使之如下齐而来我然，恶战则杀矣。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4FAE19659E0852F962.aspx",
          "paragraphs": [
            {
              "type": "原文",
              "content": "一、七年，春，夫人姜氏会齐侯于防。"
            },
            {
              "type": "原文",
              "content": "妇人不会，会非正也。"
            },
            {
              "type": "原文",
              "content": "二、夏，四月，辛卯，昔，恒星不见。夜中，星陨如雨。"
            },
            {
              "type": "原文",
              "content": "恒星者，经星也。日入至于星出谓之昔。不见者，可以见也。其陨也如雨，是夜中欤？春秋着以传着，疑以传疑。中之，几也。而曰夜中，着焉尔。何用见其中也？失变而录其时，则夜中矣。其不曰恒星之陨何也？我知恒星之不见，而不知其陨也；我见其陨而接于地者，则是雨说也。著于上见于下谓之雨，著于下不见于上谓之陨，岂雨说哉。"
            },
            {
              "type": "原文",
              "content": "三、秋，大水。"
            },
            {
              "type": "原文",
              "content": "高下有水灾曰大水。"
            },
            {
              "type": "原文",
              "content": "四、无麦、苗。"
            },
            {
              "type": "原文",
              "content": "麦、苗同时也。"
            },
            {
              "type": "原文",
              "content": "五、夫人姜氏会齐侯于谷。"
            },
            {
              "type": "原文",
              "content": "妇人不会，会非正也。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F66766E9BB9F17720.aspx",
          "paragraphs": [
            {
              "type": "原文",
              "content": "一、八年，春，王正月，师次于郎，以俟陈人、蔡人。"
            },
            {
              "type": "原文",
              "content": "次，止也。俟，待也。"
            },
            {
              "type": "原文",
              "content": "二、甲午，治兵。"
            },
            {
              "type": "原文",
              "content": "出曰治兵，习战也。入曰振旅，习战也。治兵而陈蔡不至矣。兵事以严终，故曰善陈者不战，此之谓也。善为国者不师，善师者不陈，善陈者不战，善战者不死，善死者不亡。"
            },
            {
              "type": "原文",
              "content": "三、夏，师及齐师围郕，郕降于齐师。"
            },
            {
              "type": "原文",
              "content": "其曰降于齐师何？不使齐师加威于郕也。"
            },
            {
              "type": "原文",
              "content": "四、秋，师还。"
            },
            {
              "type": "原文",
              "content": "还者，事未毕也，遁也。"
            },
            {
              "type": "原文",
              "content": "五、冬，十有一月，癸未，齐无知弒其君诸儿。"
            },
            {
              "type": "原文",
              "content": "大夫弒其君，以国氏者，嫌也，弒而代之也。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FB6D712FC4861539D.aspx",
          "paragraphs": [
            {
              "type": "原文",
              "content": "一、九年，春，齐人杀无知。"
            },
            {
              "type": "原文",
              "content": "无知之挈，失嫌也。称人以杀大夫，杀有罪也。"
            },
            {
              "type": "原文",
              "content": "二、公及齐大夫盟于暨。"
            },
            {
              "type": "原文",
              "content": "公不及大夫。大夫不名，无君也。盟，纳子纠也。不日，其盟渝也。当齐无君，制在公矣。当可纳而不纳，故恶内也。"
            },
            {
              "type": "原文",
              "content": "三、夏，公伐齐，纳纠。齐小白入于齐。"
            },
            {
              "type": "原文",
              "content": "当可纳而不纳。齐变而后伐。故干时之战，不讳败，恶内也。大夫出奔反，以好曰归，以恶曰入。齐公孙无知弒襄公，公子纠、公子小白不能存，出亡。齐人杀无知，而迎公子纠于鲁。公子小白不让公子纠先入，又杀之于鲁，故曰齐小白入于齐，恶之也。"
            },
            {
              "type": "原文",
              "content": "四、秋，七月，丁酉，葬齐襄公。"
            },
            {
              "type": "原文",
              "content": "五、八月，庚申，及齐师战于干时，我师败绩。"
            },
            {
              "type": "原文",
              "content": "六、九月，齐人取子纠杀之。"
            },
            {
              "type": "原文",
              "content": "外不言取，言取，病内也。取，易辞也。犹曰取其子纠而杀之云尔。十室之邑可以逃难，百室之邑可以隐死，以千乘之鲁，不能存子纠，以公为病矣。"
            },
            {
              "type": "原文",
              "content": "七、冬，浚洙。"
            },
            {
              "type": "原文",
              "content": "浚洙者，深洙也，着力不足也。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F2048F5583B892BB2.aspx",
          "paragraphs": [
            {
              "type": "原文",
              "content": "一、十年，春，王正月，公败齐师于长勺。"
            },
            {
              "type": "原文",
              "content": "不日，疑战也。疑战而曰败，胜内也。"
            },
            {
              "type": "原文",
              "content": "二、二月，公侵宋。"
            },
            {
              "type": "原文",
              "content": "侵时，此其月何也？乃深其怨于齐，又退侵宋以众其敌，恶之，故谨而月之。"
            },
            {
              "type": "原文",
              "content": "三、三月，宋人迁宿。"
            },
            {
              "type": "原文",
              "content": "迁，亡辞也。其不地，宿不复见也。迁者，犹未失其国家以往者也。"
            },
            {
              "type": "原文",
              "content": "四、夏，六月，齐师、宋师次于郎。公败宋师于乘丘。"
            },
            {
              "type": "原文",
              "content": "次，止也，畏我也。不日，疑战也。疑战而曰败，胜内也。"
            },
            {
              "type": "原文",
              "content": "五、秋，九月，荆败蔡师于莘，以蔡侯献舞归。"
            },
            {
              "type": "原文",
              "content": "荆者，楚也。何为谓之荆？狄之也。何为狄之？圣人立，必后至。天子弱，必先叛，故曰荆，狄之也。蔡侯何以名也？绝之也。何为绝之？获也。中国不言败，此其言败何也？中国不言败，蔡侯见其获乎？其言败何也？释蔡侯之获也。以归，犹愈乎执也。"
            },
            {
              "type": "原文",
              "content": "六、冬，十月，齐师灭谭，谭子奔莒。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FF42815C527861999.aspx",
          "paragraphs": [
            {
              "type": "原文",
              "content": "一、十有一年，春，王正月。"
            },
            {
              "type": "原文",
              "content": "二、夏，五月，戊寅，公败宋师于鄑。"
            },
            {
              "type": "原文",
              "content": "内事不言战，举其大者。其日，成败之也，宋万之获也。"
            },
            {
              "type": "原文",
              "content": "三、秋，宋大水。"
            },
            {
              "type": "原文",
              "content": "外灾不书，此何以书？王者之后也。高下有水灾曰大水。"
            },
            {
              "type": "原文",
              "content": "四、冬，王姬归于齐。"
            },
            {
              "type": "原文",
              "content": "其志，过我也。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F99D556288592E2B5.aspx",
          "paragraphs": [
            {
              "type": "原文",
              "content": "一、十有二年，春，王三月，纪叔姬归于酅。"
            },
            {
              "type": "原文",
              "content": "国而曰归，此邑也，其曰归何也？吾女也。失国喜得其所，故言归焉尔。"
            },
            {
              "type": "原文",
              "content": "二、夏，四月。"
            },
            {
              "type": "原文",
              "content": "三、秋，八月，甲午，宋万弒其君捷，及其大夫仇牧。"
            },
            {
              "type": "原文",
              "content": "宋万，宋之卑者也，卑者以国氏。以尊及卑也。仇牧，闲也。"
            },
            {
              "type": "原文",
              "content": "四、冬，十月，宋万出奔陈。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4FB53C776637C296A3.aspx",
          "paragraphs": [
            {
              "type": "原文",
              "content": "一、十有三年，春，齐人、宋人、陈人、蔡人、邾人会于北杏。"
            },
            {
              "type": "原文",
              "content": "是齐侯、宋公也，其曰人何也？始疑之。何疑焉？桓非受命之伯也。将以事授之者也，曰可矣乎？未乎？举人众之辞也。"
            },
            {
              "type": "原文",
              "content": "二、夏，六月，齐人灭遂。"
            },
            {
              "type": "原文",
              "content": "遂，国也。其不日，微国也。"
            },
            {
              "type": "原文",
              "content": "三、秋，七月。"
            },
            {
              "type": "原文",
              "content": "四、冬，公会齐侯，盟于柯。"
            },
            {
              "type": "原文",
              "content": "曹刿之盟也，信齐侯也。桓盟虽内与，不日，信也。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4FA6B5D6389E4804E5.aspx",
          "paragraphs": [
            {
              "type": "原文",
              "content": "一、十有四年，春，齐人、陈人、曹人伐宋。"
            },
            {
              "type": "原文",
              "content": "二、夏，单伯会伐宋。"
            },
            {
              "type": "原文",
              "content": "会，事之成也。"
            },
            {
              "type": "原文",
              "content": "三、秋，七月，荆入蔡。"
            },
            {
              "type": "原文",
              "content": "荆者，楚也。其曰荆何也？州举之也。州不如国，国不如名，名不如字。"
            },
            {
              "type": "原文",
              "content": "四、冬，单伯会齐侯、宋公、卫侯、郑伯于鄄。"
            },
            {
              "type": "原文",
              "content": "复同会也。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F7E94314198937BD2.aspx",
          "paragraphs": [
            {
              "type": "原文",
              "content": "一、十有五年，春，齐侯、宋公、陈侯、卫侯、郑伯会于鄄。"
            },
            {
              "type": "原文",
              "content": "复同会也。"
            },
            {
              "type": "原文",
              "content": "二、夏，夫人姜氏如齐。"
            },
            {
              "type": "原文",
              "content": "妇人既嫁不踰竟，踰竟非礼也。"
            },
            {
              "type": "原文",
              "content": "三、秋，宋人、齐人、邾人伐唷�"
            },
            {
              "type": "原文",
              "content": "四、郑人侵宋。"
            },
            {
              "type": "原文",
              "content": "五、冬，十月。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4FFA01CBE13A403326.aspx",
          "paragraphs": [
            {
              "type": "原文",
              "content": "一、十有六年，春，王正月。"
            },
            {
              "type": "原文",
              "content": "二、夏，宋人、齐人、卫人伐郑。"
            },
            {
              "type": "原文",
              "content": "三、秋，荆伐郑。"
            },
            {
              "type": "原文",
              "content": "四、冬，十有二月，会齐侯、宋公、陈侯、卫侯、郑伯、许男、曹伯、滑伯、滕子，同盟于幽。"
            },
            {
              "type": "原文",
              "content": "同者，有同也，同尊周也。不言公，外内寮一，疑之也。"
            },
            {
              "type": "原文",
              "content": "五、邾子克卒。"
            },
            {
              "type": "原文",
              "content": "其曰子，进之也。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4F48EBF6EB86AAAAF8.aspx",
          "paragraphs": [
            {
              "type": "原文",
              "content": "一、十有七年，春，齐人执郑詹。"
            },
            {
              "type": "原文",
              "content": "人者，众辞也。以人执，与之辞也。郑詹，郑之卑者也。卑者不志，此其志何也？以其逃来志之也。逃来则何志焉？将有其末，不得不录其本也。郑詹，郑之佞人也。"
            },
            {
              "type": "原文",
              "content": "二、夏，齐人歼于遂。"
            },
            {
              "type": "原文",
              "content": "歼者，尽也。然则何为不言遂人尽齐人也？无遂之辞也。无遂则何为言遂？其犹存遂也。存遂奈何？曰齐人灭遂，使人戍之。遂之因氏饮戍者酒而杀之，齐人歼焉。此谓狎敌也。"
            },
            {
              "type": "原文",
              "content": "三、秋，郑詹自齐逃来。"
            },
            {
              "type": "原文",
              "content": "逃义曰逃。"
            },
            {
              "type": "原文",
              "content": "四、冬，多麋。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F4B9EE0A12CCE8C85.aspx",
          "paragraphs": [
            {
              "type": "原文",
              "content": "一、十有八年，春，王三月，日有食之。"
            },
            {
              "type": "原文",
              "content": "不言日，不言朔，夜食也。何以知其夜食也？曰，王者朝日，故虽为天子，必有尊也。贵为诸侯，必有长也。故天子朝日，诸侯朝朔。"
            },
            {
              "type": "原文",
              "content": "二、夏，公追戎于济西。"
            },
            {
              "type": "原文",
              "content": "其不言戎之伐我何也？以公之追之，不使戎迩于我也。于济西者，大之也。何大焉？为公之追之也。"
            },
            {
              "type": "原文",
              "content": "三、秋，有蜮。"
            },
            {
              "type": "原文",
              "content": "一有一亡曰有。蜮，射人者也。"
            },
            {
              "type": "原文",
              "content": "四、冬，十月。"
            }
          ]
        },
        {
          "title": "十九年",
          "source": "https://so.gushiwen.cn/guwen/bookv_46653FD803893E4FF9E7FA4DE4692E31.aspx",
          "paragraphs": [
            {
              "type": "原文",
              "content": "一、十有九年，春，王正月。"
            },
            {
              "type": "原文",
              "content": "二、夏，四月。"
            },
            {
              "type": "原文",
              "content": "三、秋，公子结媵陈人之妇于鄄，遂及齐侯、宋公盟。"
            },
            {
              "type": "原文",
              "content": "媵，浅事也，不志。此其志何也？辟要盟也。何以见其辟要盟也？媵，礼之轻者也。盟，国之重也，以轻事遂乎国重无说。其曰陈人之妇，略之也。其不日，数渝，恶之也。"
            },
            {
              "type": "原文",
              "content": "四、夫人姜氏如莒。"
            },
            {
              "type": "原文",
              "content": "妇人既嫁，不踰竟，踰竟非正也。"
            },
            {
              "type": "原文",
              "content": "五、冬，齐人、宋人、陈人伐我西鄙。"
            },
            {
              "type": "原文",
              "content": "其曰鄙，远之也。其远之何也？不以难迩我国也。"
            }
          ]
        },
        {
          "title": "二十年",
          "source": "https://so.gushiwen.cn/guwen/bookv_46653FD803893E4F52FD03C135A8D42E.aspx",
          "paragraphs": [
            {
              "type": "原文",
              "content": "一、二十年，春，王二月，夫人姜氏如莒。"
            },
            {
              "type": "原文",
              "content": "妇人既嫁不踰竟，踰竟非正也。"
            },
            {
              "type": "原文",
              "content": "二、夏，齐大灾。"
            },
            {
              "type": "原文",
              "content": "其志，以甚也。"
            },
            {
              "type": "原文",
              "content": "三、秋，七月。"
            },
            {
              "type": "原文",
              "content": "四、冬，齐人伐我。"
            }
          ]
        },
        {
          "title": "二十一年",
          "source": "https://so.gushiwen.cn/guwen/bookv_46653FD803893E4F815225A8506BD4D3.aspx",
          "paragraphs": [
            {
              "type": "原文",
              "content": "一、二十有一年，春，王正月。"
            },
            {
              "type": "原文",
              "content": "二、夏，五月，辛酉，郑伯突卒。"
            },
            {
              "type": "原文",
              "content": "三、秋，七月，戊戌，夫人姜氏薨。"
            },
            {
              "type": "原文",
              "content": "妇人弗目也。"
            },
            {
              "type": "原文",
              "content": "四、冬，十有二月，葬郑厉公。"
            }
          ]
        },
        {
          "title": "二十二年",
          "source": "https://so.gushiwen.cn/guwen/bookv_46653FD803893E4F436829BD9B480533.aspx",
          "paragraphs": [
            {
              "type": "原文",
              "content": "一、二十有二年，春，王正月，肆大眚。"
            },
            {
              "type": "原文",
              "content": "肆，失也。眚，灾也。灾纪也，失故也。为嫌天子之葬也。"
            },
            {
              "type": "原文",
              "content": "二、癸丑，葬我小君文姜。"
            },
            {
              "type": "原文",
              "content": "小君，非君也。其曰君何也？以其为公配，可以言小君也。"
            },
            {
              "type": "原文",
              "content": "三、陈人杀其公子御寇。"
            },
            {
              "type": "原文",
              "content": "言公子而不言大夫，公子未命为大夫也。其曰公子何也？公子之重视大夫，命以执公子。"
            },
            {
              "type": "原文",
              "content": "四、夏，五月。"
            },
            {
              "type": "原文",
              "content": "五、秋，七月，丙申，及齐高傒盟于防。"
            },
            {
              "type": "原文",
              "content": "不言公，高傒伉也。"
            },
            {
              "type": "原文",
              "content": "六、冬，公如齐纳币。"
            },
            {
              "type": "原文",
              "content": "纳币，大夫之事也。礼有纳采，有问名，有纳征，有告期。四者备，而后娶，礼也。公之亲纳币，非礼也，故讥之。"
            }
          ]
        },
        {
          "title": "二十三年",
          "source": "https://so.gushiwen.cn/guwen/bookv_46653FD803893E4F8A9A98722E68AAFE.aspx",
          "paragraphs": [
            {
              "type": "原文",
              "content": "一、二十有三年，春，公至自齐。"
            },
            {
              "type": "原文",
              "content": "二、祭叔来聘。"
            },
            {
              "type": "原文",
              "content": "其不言使何也？天子之内臣也。不正其外交，故不与使也。"
            },
            {
              "type": "原文",
              "content": "三、夏，公如齐观社。"
            },
            {
              "type": "原文",
              "content": "常事曰视，非常曰观。观，无事之辞也，以是为尸女也。无事不出竟。"
            },
            {
              "type": "原文",
              "content": "四、公至自齐。"
            },
            {
              "type": "原文",
              "content": "公如往时，正也。致月，故也。如往月，致月，有惧焉尔。"
            },
            {
              "type": "原文",
              "content": "五、荆人来聘。"
            },
            {
              "type": "原文",
              "content": "善累而后进之。其曰人何也？举道不待再。"
            },
            {
              "type": "原文",
              "content": "六、公及齐侯遇于谷。"
            },
            {
              "type": "原文",
              "content": "及者，内为志焉尔。遇者，志相得也。"
            },
            {
              "type": "原文",
              "content": "七、萧叔朝公。"
            },
            {
              "type": "原文",
              "content": "微国之君，未爵命者。其不言来，于外也。朝于庙，正也。于外，非正也。"
            },
            {
              "type": "原文",
              "content": "八、秋，丹桓宫楹。"
            },
            {
              "type": "原文",
              "content": "礼，天子、诸侯黝垩，大夫仓，士黈，丹楹，非礼也。"
            },
            {
              "type": "原文",
              "content": "九、冬，十有一月，曹伯射姑卒。"
            },
            {
              "type": "原文",
              "content": "十、十有二月，甲寅，公会齐侯于扈。"
            }
          ]
        },
        {
          "title": "二十四年",
          "source": "https://so.gushiwen.cn/guwen/bookv_46653FD803893E4FAE7DEB5DA53B2E6C.aspx",
          "paragraphs": [
            {
              "type": "原文",
              "content": "一、二十有四年，春，王三月，刻桓宫桷。"
            },
            {
              "type": "原文",
              "content": "礼，天子之桷，斫之砻之，加密石焉。诸侯之桷，斫之砻之。大夫斫之，士斫本。刻桷，非正也。夫人，所以崇宗庙也。取非礼与非正，而加之于宗庙，以饰夫人，非正也。刻桓宫桷，丹桓宫楹，斥言桓宫以恶庄也。"
            },
            {
              "type": "原文",
              "content": "二、葬曹庄公。"
            },
            {
              "type": "原文",
              "content": "三、夏，公如齐迎女。"
            },
            {
              "type": "原文",
              "content": "亲迎，恒事也，不志。此其志何也？不其正亲迎于齐也。"
            },
            {
              "type": "原文",
              "content": "四、秋，公至自齐。"
            },
            {
              "type": "原文",
              "content": "迎者，行见诸，舍见诸。先至，非正也。"
            },
            {
              "type": "原文",
              "content": "五、八月，丁丑，夫人姜氏入。"
            },
            {
              "type": "原文",
              "content": "入者，内弗受也。日入，恶入者也。何用不受也？以宗庙弗受也。其以宗庙弗受何也？娶仇人子弟，以荐舍于前，其义不可受也。"
            },
            {
              "type": "原文",
              "content": "六、戊寅，大夫宗妇觌，用币。"
            },
            {
              "type": "原文",
              "content": "觌，见也。礼，大夫不见夫人，不言及不正。其行妇道，故列数之也。男子之贽，羔雁雉腒。妇人之贽，枣栗鍜修。用币，非礼也。用者，不宜用者也。大夫，国体也，而行妇道，恶之，故谨而日之也。"
            },
            {
              "type": "原文",
              "content": "七、大水。"
            },
            {
              "type": "原文",
              "content": "八、冬，戎侵曹。曹羁出奔陈。"
            },
            {
              "type": "原文",
              "content": "九、赤归于曹。郭公。"
            },
            {
              "type": "原文",
              "content": "赤盖郭公也，何为名也？礼，诸侯无外归之义，外归，非正也。"
            }
          ]
        },
        {
          "title": "二十五年",
          "source": "https://so.gushiwen.cn/guwen/bookv_46653FD803893E4FD6B661148A182B46.aspx",
          "paragraphs": [
            {
              "type": "原文",
              "content": "一、二十有五年，春，陈侯使女叔来聘。"
            },
            {
              "type": "原文",
              "content": "其不名何也？天子之命大夫也。"
            },
            {
              "type": "原文",
              "content": "二、夏，五月，癸丑，卫侯朔卒。"
            },
            {
              "type": "原文",
              "content": "三、六月，辛未，朔，日有食之。"
            },
            {
              "type": "原文",
              "content": "言日言朔，食正朔也。鼓，用牲于社。鼓，礼也。用牲，非礼也。天子救日，置五麾，陈五兵五鼓，诸侯置三麾，陈三鼓三兵。大夫系门，士系柝。言充其阳也。"
            },
            {
              "type": "原文",
              "content": "四、伯姬归于杞。"
            },
            {
              "type": "原文",
              "content": "其不言逆何也？逆之道微，无足道焉尔。"
            },
            {
              "type": "原文",
              "content": "五、秋，大水。鼓、用牲于社、于门。"
            },
            {
              "type": "原文",
              "content": "高下有水灾曰大水。既戒鼓而骇众，用牲可以已矣。救日以鼓兵，救水以鼓众。"
            },
            {
              "type": "原文",
              "content": "六、冬，公子友如陈。"
            }
          ]
        },
        {
          "title": "二十六年",
          "source": "https://so.gushiwen.cn/guwen/bookv_46653FD803893E4F75CFDC628169A045.aspx",
          "paragraphs": [
            {
              "type": "原文",
              "content": "一、二十有六年，春，公伐戎。"
            },
            {
              "type": "原文",
              "content": "二、夏，公至自伐戎。"
            },
            {
              "type": "原文",
              "content": "三、曹杀其大夫。"
            },
            {
              "type": "原文",
              "content": "言大夫而不称名姓，无命大夫也。无命大夫而曰大夫，贤也，为曹羁，崇也。"
            },
            {
              "type": "原文",
              "content": "四、秋，公会宋人、齐人伐徐。"
            },
            {
              "type": "原文",
              "content": "五、冬，十有二月，癸亥，朔，日有食之。"
            }
          ]
        },
        {
          "title": "二十七年",
          "source": "https://so.gushiwen.cn/guwen/bookv_46653FD803893E4F91280BF456AAC471.aspx",
          "paragraphs": [
            {
              "type": "原文",
              "content": "一、二十有七年，春，公会杞伯姬于洮。"
            },
            {
              "type": "原文",
              "content": "二、夏，六月，公会齐侯、宋公、陈侯、郑伯，同盟于幽。"
            },
            {
              "type": "原文",
              "content": "同者，有同也，同尊周也。于是而后授之诸侯也。其授之诸侯何也？齐侯得众也。桓会不致，安之也。桓盟不日，信之也。信其信，仁其仁。衣裳之会十有一，未尝有歃血之盟也，信厚也。兵车之会四，未尝有大战也，爱民也。"
            },
            {
              "type": "原文",
              "content": "三、秋，公子友如陈，葬原仲。"
            },
            {
              "type": "原文",
              "content": "言葬不言卒，不葬者也。不葬而曰葬，讳出奔也。"
            },
            {
              "type": "原文",
              "content": "四、冬，杞伯姬来。"
            },
            {
              "type": "原文",
              "content": "五、莒庆来逆叔姬。"
            },
            {
              "type": "原文",
              "content": "诸侯之嫁子于大夫，主大夫以与之。来者接内也。不正其接内，故不与夫妇之称也。"
            },
            {
              "type": "原文",
              "content": "六、杞伯来朝。"
            },
            {
              "type": "原文",
              "content": "七、公会齐侯于城濮。"
            }
          ]
        },
        {
          "title": "二十八年",
          "source": "https://so.gushiwen.cn/guwen/bookv_46653FD803893E4F0964B81CDAC0B59C.aspx",
          "paragraphs": [
            {
              "type": "原文",
              "content": "一、二十有八年，春，王三月，甲寅，齐人伐卫，卫人及齐人战，卫人败绩。"
            },
            {
              "type": "原文",
              "content": "于战与伐，安战也？战卫。战则是师也，其曰人何也？微之也。何为微之也？今授之诸侯，而后有侵伐之事，故微之也。其人卫何也？以其人齐，不可不人卫也。卫小齐大，其以卫及之何也？以其微之，可以言及也。其称人以败何也？不以师败于人也。"
            },
            {
              "type": "原文",
              "content": "二、夏，四月，丁未，邾子琐卒。"
            },
            {
              "type": "原文",
              "content": "三、秋，荆伐郑。公会齐人、宋人救郑。"
            },
            {
              "type": "原文",
              "content": "荆者，楚也。其曰荆，州举之也。善救郑也。"
            },
            {
              "type": "原文",
              "content": "四、冬，筑微。"
            },
            {
              "type": "原文",
              "content": "山林薮泽之利，所以与民共也。虞之，非正也。"
            },
            {
              "type": "原文",
              "content": "五、大无麦，禾。臧孙辰告籴于齐。"
            },
            {
              "type": "原文",
              "content": "大者，有顾之辞也。于无禾及无麦也。国无三年之畜，曰国非其国也。一年不升，告籴诸侯。告，请也。籴，籴也，不正。故举臧孙辰以为私行也。国无九年之畜，曰不足。无六年之畜，曰急。无三年之畜，曰国非其国也。诸侯无粟，诸侯相归粟，正也。臧孙辰告籴于齐，告然后与之，言内之无外交也。古者税什一，丰年补败，不外求而上下皆足也。虽累凶年，民弗病也。一年不艾而百姓饥，君子非之。不言如，为内讳也。"
            }
          ]
        },
        {
          "title": "二十九年",
          "source": "https://so.gushiwen.cn/guwen/bookv_46653FD803893E4FFCFEEE2E4324328E.aspx",
          "paragraphs": [
            {
              "type": "原文",
              "content": "一、二十有九年，春，新延廐。"
            },
            {
              "type": "原文",
              "content": "延廐者，法廐也。其言新，有故也。有故，则何为书也？古之君人者，必时视民之所勤。民勤于力，则功筑罕；民勤于财，则贡赋少；民勤于食，则百事废矣。冬，筑微。春，新延廐，以其用民力为已悉矣。"
            },
            {
              "type": "原文",
              "content": "二、夏，郑人侵许。"
            },
            {
              "type": "原文",
              "content": "三、秋，有蜚。"
            },
            {
              "type": "原文",
              "content": "一有一亡曰有。"
            },
            {
              "type": "原文",
              "content": "四、冬，十有二月，纪叔姬卒。"
            },
            {
              "type": "原文",
              "content": "五、城诸及防。"
            },
            {
              "type": "原文",
              "content": "可城也，以大及小也。"
            }
          ]
        },
        {
          "title": "三十年",
          "source": "https://so.gushiwen.cn/guwen/bookv_46653FD803893E4FBD655FC7474D02CC.aspx",
          "paragraphs": [
            {
              "type": "原文",
              "content": "一、三十年，春，王正月。"
            },
            {
              "type": "原文",
              "content": "二、夏，师次于成。"
            },
            {
              "type": "原文",
              "content": "次，止也，有畏也，欲救鄣而不能也。不言公，耻不能救鄣也。"
            },
            {
              "type": "原文",
              "content": "三、秋，七月，齐人降鄣。"
            },
            {
              "type": "原文",
              "content": "降犹下也。鄣，纪之遗邑也。"
            },
            {
              "type": "原文",
              "content": "四、八月，癸亥，葬纪叔姬。"
            },
            {
              "type": "原文",
              "content": "不日卒而日葬，闵纪之亡也。"
            },
            {
              "type": "原文",
              "content": "五、九月，庚午，朔，日有食之，鼓、用牲于社。"
            },
            {
              "type": "原文",
              "content": "六、冬，公及齐侯遇于鲁济。"
            },
            {
              "type": "原文",
              "content": "及者，内为志焉尔。遇者，志相得也。"
            },
            {
              "type": "原文",
              "content": "七、齐人伐山戎。"
            },
            {
              "type": "原文",
              "content": "齐人者，齐侯也。其曰人何也？爱齐侯乎？山戎也。其爱之何也？桓内无因国，外无从诸侯，而越千里之险，北伐山戎，危之也。则非之乎？善之也。何善乎尔？燕，周之分子也。贡职不至，山戎为之伐矣。"
            }
          ]
        },
        {
          "title": "三十一年",
          "source": "https://so.gushiwen.cn/guwen/bookv_46653FD803893E4F8115EB181B0C063D.aspx",
          "paragraphs": [
            {
              "type": "原文",
              "content": "一、三十有一年，春，筑台于郎。"
            },
            {
              "type": "原文",
              "content": "二、夏，四月，薛伯卒。"
            },
            {
              "type": "原文",
              "content": "三、筑台于薛。"
            },
            {
              "type": "原文",
              "content": "四、六月，齐侯来献戎捷。"
            },
            {
              "type": "原文",
              "content": "齐侯来献捷者，内齐侯也，不言使。内与同，不言使也。献戎捷。军得曰捷，戎菽也。"
            },
            {
              "type": "原文",
              "content": "五、秋，筑台于秦。"
            },
            {
              "type": "原文",
              "content": "不正。罢民三时，虞山林薮泽之利。且财尽则怨，力尽则怼，君子危之，故谨而志之也。或曰，倚诸桓也，桓外无诸侯之变，内无国事，越千里之险，北伐山戎，为燕辟地。鲁外无诸侯之变，内无国事，一年罢民三时，虞山林薮泽之利。恶内也。"
            },
            {
              "type": "原文",
              "content": "六、冬，不雨。"
            }
          ]
        },
        {
          "title": "三十二年",
          "source": "https://so.gushiwen.cn/guwen/bookv_46653FD803893E4FE713A5EBF74B5AAD.aspx",
          "paragraphs": [
            {
              "type": "原文",
              "content": "一、三十有二年，春，城小谷。"
            },
            {
              "type": "原文",
              "content": "二、夏，宋公、齐侯遇于梁丘。"
            },
            {
              "type": "原文",
              "content": "遇者，志相得也。梁丘在曹、邾之间，去齐八百里，非不能从诸侯而往也。辞所遇，遇所不遇，大桓公也。"
            },
            {
              "type": "原文",
              "content": "三、秋，七月，癸巳，公子牙卒。"
            },
            {
              "type": "原文",
              "content": "四、八月，癸亥，公薨于路寝。"
            },
            {
              "type": "原文",
              "content": "路寝，正寝也。寝疾居正寝，正也。男子不绝于妇人之手，以斋终也。"
            },
            {
              "type": "原文",
              "content": "五、冬，十月，乙未，子般卒。"
            },
            {
              "type": "原文",
              "content": "子卒日，正也。不日，故也。有所见则日。"
            },
            {
              "type": "原文",
              "content": "六、公子庆父如齐。"
            },
            {
              "type": "原文",
              "content": "此奔也，其曰如何也？讳莫如深，深则隐。苟有所见，莫如深也。"
            },
            {
              "type": "原文",
              "content": "七、狄伐邢。"
            }
          ]
        }
      ]
    },
    {
      "title": "闵公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FCC2F88722313E6DB.aspx",
          "paragraphs": [
            {
              "type": "原文",
              "content": "一、元年，春，王正月。"
            },
            {
              "type": "原文",
              "content": "继弒君不言即位，正也。亲之非父也，尊之非君也，继之如君父也者，受国焉尔。"
            },
            {
              "type": "原文",
              "content": "二、齐人救邢。"
            },
            {
              "type": "原文",
              "content": "善救邢也。"
            },
            {
              "type": "原文",
              "content": "三、夏，六月，辛酉，葬我君庄公。"
            },
            {
              "type": "原文",
              "content": "庄公葬而后举谥，谥所以成德也。于卒事乎加之矣。"
            },
            {
              "type": "原文",
              "content": "四、秋，八月，公及齐侯盟于洛姑。季子来归。"
            },
            {
              "type": "原文",
              "content": "盟纳季子也。其曰季子，贵之也。其曰来归，喜之也。"
            },
            {
              "type": "原文",
              "content": "五、冬，齐仲孙来。"
            },
            {
              "type": "原文",
              "content": "其曰齐仲孙，外之也。其不目而曰仲孙，疏之也。其言齐，以累桓也。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4F67169DB0FBFF2202.aspx",
          "paragraphs": [
            {
              "type": "原文",
              "content": "一、二年，春，王正月，齐人迁阳。"
            },
            {
              "type": "原文",
              "content": "二、夏，五月，乙酉，吉禘于庄公。"
            },
            {
              "type": "原文",
              "content": "吉禘者，不吉者也。丧事未毕而举吉祭，故非之。"
            },
            {
              "type": "原文",
              "content": "三、秋，八月，辛丑，公薨。"
            },
            {
              "type": "原文",
              "content": "不地，故也。其不书葬，不以讨母葬子也。"
            },
            {
              "type": "原文",
              "content": "四、九月，夫人姜氏孙于邾。"
            },
            {
              "type": "原文",
              "content": "孙之为言逊也，讳奔也。"
            },
            {
              "type": "原文",
              "content": "五、公子庆父出奔莒。"
            },
            {
              "type": "原文",
              "content": "其曰出，绝之也，庆父不复见矣。"
            },
            {
              "type": "原文",
              "content": "六、冬，齐高子来盟。"
            },
            {
              "type": "原文",
              "content": "其曰来，喜之也。其曰高子，贵之也，盟立僖公也。不言使何也？不以齐侯使高子也。"
            },
            {
              "type": "原文",
              "content": "七、十有二月，狄入卫。"
            },
            {
              "type": "原文",
              "content": "八、郑弃其师。"
            },
            {
              "type": "原文",
              "content": "恶其长也，兼不反其众，则是弃其师也。"
            }
          ]
        }
      ]
    },
    {
      "title": "僖公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FF9CF2E1CC3FD0722.aspx",
          "paragraphs": [
            {
              "type": "原文",
              "content": "一、元年，春，王正月。"
            },
            {
              "type": "原文",
              "content": "继弒君不言即位，正也。"
            },
            {
              "type": "原文",
              "content": "二、齐师、宋师、曹师次于聂北，救邢。"
            },
            {
              "type": "原文",
              "content": "救不言次，言次，非救也。非救而曰救何也？遂齐侯之意也。是齐侯与？齐侯也。何用见其是齐侯也？曹无师，曹师者，曹伯也。其不言曹伯何也？以其不言齐侯，不可言曹伯也。其不言齐侯何也？以其不足乎扬，不言齐侯也。"
            },
            {
              "type": "原文",
              "content": "三、夏，六月，邢迁于夷仪。"
            },
            {
              "type": "原文",
              "content": "迁者，犹得其国家以往者也。其地，邢复见也。"
            },
            {
              "type": "原文",
              "content": "四、齐师、宋师、曹师城邢。"
            },
            {
              "type": "原文",
              "content": "是向之师也。使之如改事然，美齐侯之功也。"
            },
            {
              "type": "原文",
              "content": "五、秋，七月，戊辰，夫人姜氏薨于夷，齐人以归。"
            },
            {
              "type": "原文",
              "content": "夫人薨不地。地，故也。不言以丧归，非以丧归也，加丧焉。讳以夫人归也，其以归，薨之也。"
            },
            {
              "type": "原文",
              "content": "六、楚人伐郑。"
            },
            {
              "type": "原文",
              "content": "七、八月，公会齐侯、宋公、郑伯、曹伯、邾人于柽。"
            },
            {
              "type": "原文",
              "content": "八、九月，公败邾师于偃。"
            },
            {
              "type": "原文",
              "content": "不日，疑战也。疑战而曰败，胜内也。"
            },
            {
              "type": "原文",
              "content": "九、冬，十月，壬午，公子友帅师败莒师于丽，获莒挐。"
            },
            {
              "type": "原文",
              "content": "莒无大夫，其曰莒挐何也？以吾获之目之也。内不言获，此其言获何也？恶公子之绐。绐者奈何？公子友谓莒挐曰：“吾二人不相说，士卒何罪？”屏左右而相搏。公子友处下，左右曰“孟劳。”孟劳者，鲁之宝刀也。公子友以杀之。然则何以恶乎绐也？曰弃师之道也。"
            },
            {
              "type": "原文",
              "content": "十、十有二月，丁巳，夫人氏之丧至自齐。"
            },
            {
              "type": "原文",
              "content": "其不言姜，以其杀二子，贬之也。或曰“为齐桓讳杀同姓也”。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FE1FAADA083D7E78B.aspx",
          "paragraphs": [
            {
              "type": "原文",
              "content": "一、二年，春，王正月，城楚丘。"
            },
            {
              "type": "原文",
              "content": "楚丘者何？卫邑也。国而曰城，此邑也，其曰城何也？封卫也。则其不言城卫何也？卫未迁也。其不言卫之迁焉何也？不与齐侯专封也。其言城之者，专辞也。故非天子不得专封诸侯，诸侯不得专封诸侯。虽通其仁，以义而不与也。故曰，仁不胜道。"
            },
            {
              "type": "原文",
              "content": "二、夏，五月，辛巳，葬我小君哀姜。"
            },
            {
              "type": "原文",
              "content": "三、虞师、晋师灭夏阳。"
            },
            {
              "type": "原文",
              "content": "非国而曰灭，重夏阳也。虞无师，其曰师何也？以其先晋，不可以不言师也。其先者何也？为主乎灭夏阳也。夏阳者，虞虢之塞邑也。灭夏阳而虞虢举矣。虞之为主乎灭夏阳何也？晋献公欲伐虢，荀息曰：“君何不以屈产之乘、垂棘之璧而借道乎虞乎？”公曰：“此晋国之宝也。如受吾币而不借吾道，则如之何？”荀息曰：“此小国之所以事大国也。彼不借吾道，必不敢受吾币。如受吾币而借吾道，则是我取之中府而藏之外府，取之中厩而置之外厩也。”公曰：“宫之奇存焉，必不使受之也。”荀息曰：“宫之奇之为人也，达心而懦，又少长于君。达心则其言略，懦则不能强谏，少长于君，则君轻之。且夫玩好在耳目之前，而患在一国之后，此中知以上乃能虑之。臣料虞君，中知以下也。”公遂借道而伐虢。宫之奇谏曰：“晋国之使者，其辞卑而币重，必不便于虞。”虞公弗听，遂受其币而借之道。宫之奇谏曰：“语曰‘唇亡则齿寒’，其斯之谓与！”挈其妻子以奔曹。献公亡虢，五年而后举虞。荀息牵马操璧而前曰：“璧则犹是也，而马齿加长矣！”"
            },
            {
              "type": "原文",
              "content": "四、秋，九月，齐侯、宋公、江人、黄人盟于贯。"
            },
            {
              "type": "原文",
              "content": "贯之盟，不期而至者江人、黄人也。江人、黄人者，远国之辞也。中国称齐、宋，远国称江、黄，以为诸侯皆来至也。"
            },
            {
              "type": "原文",
              "content": "五、冬，十月，不雨。"
            },
            {
              "type": "原文",
              "content": "不雨者，勤雨也。"
            },
            {
              "type": "原文",
              "content": "六、楚人侵郑。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4FD3F04E06B3F4510A.aspx",
          "paragraphs": [
            {
              "type": "原文",
              "content": "一、三年，春，王正月，不雨。"
            },
            {
              "type": "原文",
              "content": "不雨者，勤雨也。"
            },
            {
              "type": "原文",
              "content": "二、夏，四月，不雨。"
            },
            {
              "type": "原文",
              "content": "一时言不雨者，闵雨也。闵雨者，有志乎民者也。"
            },
            {
              "type": "原文",
              "content": "三、徐人取舒。"
            },
            {
              "type": "原文",
              "content": "四、六月，雨。"
            },
            {
              "type": "原文",
              "content": "雨云者，喜雨也。喜雨者，有志乎民者也。"
            },
            {
              "type": "原文",
              "content": "五、秋，齐侯、宋公、江人、黄人会于阳谷。"
            },
            {
              "type": "原文",
              "content": "阳谷之会，桓公委端搢笏而朝诸侯。诸侯皆谕乎桓公之志。"
            },
            {
              "type": "原文",
              "content": "六、冬，公子季友如齐莅盟。"
            },
            {
              "type": "原文",
              "content": "莅者位也。其不日，前定也。不言及者，以国与之也。不言其人，亦以国与之也。"
            },
            {
              "type": "原文",
              "content": "七、楚人伐郑。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F0ACF7CBAC34C9076.aspx",
          "paragraphs": [
            {
              "type": "原文",
              "content": "一、四年，春，王正月，公会齐侯、宋公、陈侯、卫侯、郑伯、许男、曹伯侵蔡。蔡溃。遂伐楚，次于陉。"
            },
            {
              "type": "原文",
              "content": "溃之为言上下不相得也。侵，浅事也。侵蔡而蔡溃。以桓公为知所侵也，不土其地，不分其民，明正也。遂，继事也。次，止也。"
            },
            {
              "type": "原文",
              "content": "二、夏，许男新臣卒。"
            },
            {
              "type": "原文",
              "content": "诸侯死于国，不地。死于外，地。死于师何为不地？内桓师也。"
            },
            {
              "type": "原文",
              "content": "三、楚屈完来盟于师，盟于召陵。"
            },
            {
              "type": "原文",
              "content": "楚无大夫，其曰屈完何也？以其来会桓，成之为大夫也。其不言使，权在屈完也。则是正乎？曰非正也。以其来会诸侯，重之也。来者何？内桓师也。于师，前定也。于召陵，得志乎桓公也。得志者，不得志也，以桓公得志为仅矣。屈完曰：“大国之以兵向楚何也？”桓公曰：“昭王南征不反，菁茅之贡不至，故周室不祭。”屈完曰：“菁茅之贡不至，则诺。昭王南征不反，我将问诸江！”"
            },
            {
              "type": "原文",
              "content": "四、齐人执陈袁涛涂。"
            },
            {
              "type": "原文",
              "content": "齐人者，齐侯也。其人之何也？于是哆然外齐侯也，不正其踰国而执也。"
            },
            {
              "type": "原文",
              "content": "五、秋，及江人、黄人伐陈。"
            },
            {
              "type": "原文",
              "content": "不言其人及之者何？内师也。"
            },
            {
              "type": "原文",
              "content": "六、公至自伐楚。"
            },
            {
              "type": "原文",
              "content": "有二事偶，则以后事致。后事小，则以先事致。其以伐楚致，大伐楚也。"
            },
            {
              "type": "原文",
              "content": "七、葬许穆公。"
            },
            {
              "type": "原文",
              "content": "八、冬，十有二月，公孙兹帅师会齐人、宋人、卫人、郑人、许人、曹人侵陈。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F865A809841313284.aspx",
          "paragraphs": [
            {
              "type": "原文",
              "content": "一、五年，春，晋侯杀其世子申生。"
            },
            {
              "type": "原文",
              "content": "目晋侯斥杀，恶晋侯也。"
            },
            {
              "type": "原文",
              "content": "二、杞伯姬来朝其子。"
            },
            {
              "type": "原文",
              "content": "妇人既嫁不踰竟，踰竟非礼也。诸侯相见曰朝。伯姬为志乎朝其子也。伯姬为志乎朝其子，则是杞伯失夫之道矣。诸侯相见曰朝，以待人父之道，待人之子，非正也。故曰，杞伯姬来朝其子，参讥也。"
            },
            {
              "type": "原文",
              "content": "三、夏，公孙兹如牟。"
            },
            {
              "type": "原文",
              "content": "四、公及齐侯、宋公、陈侯、卫侯、郑伯、许男、曹伯会王世子于首戴。"
            },
            {
              "type": "原文",
              "content": "及以会，尊之也。何尊焉？王世子云者，唯王之贰也。云可以重之存焉，尊之也。何重焉？天子世子世天下也。"
            },
            {
              "type": "原文",
              "content": "五、秋，八月，诸侯盟于首戴。"
            },
            {
              "type": "原文",
              "content": "无中事而复举诸侯何也？尊王世子，而不敢与盟也。尊则其不敢与盟何也？盟者，不相信也，故谨信也。不敢以所不信而加之尊者。桓，诸侯也，不能朝天子，是不臣也。王世子，子也，块然受诸侯之尊己，而立乎其位，是不子也。桓不臣，王世子不子，则其所善焉何也？是则变之正也。天子微，诸侯不享觐。桓控大国，扶小国，统诸侯，不能以朝天子，亦不敢致天王，尊王世子于首戴，乃所以尊天王之命也。世子含王命会齐桓，亦所以尊天王之命也。世子受之可乎？是亦变之正也。天子微，诸侯不享觐，世子受诸侯之尊己，而天王尊矣，世子受之可也。"
            },
            {
              "type": "原文",
              "content": "六、郑伯逃归，不盟。"
            },
            {
              "type": "原文",
              "content": "以其去诸侯，故逃之也。"
            },
            {
              "type": "原文",
              "content": "七、楚人灭弦，弦子奔黄。"
            },
            {
              "type": "原文",
              "content": "弦，国也。其不曰，微国也。"
            },
            {
              "type": "原文",
              "content": "八、九月，戊申，朔，日有食之。"
            },
            {
              "type": "原文",
              "content": "九、冬，晋人执虞公。"
            },
            {
              "type": "原文",
              "content": "执不言所于地，缊于晋也。其曰公何也？犹曰其下执之之辞也。其犹下执之之辞何也？晋命行乎虞民矣。虞虢之相救，非相为赐也。今日亡虢而明日亡虞矣。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F24255AEC6AF5650B.aspx",
          "paragraphs": [
            {
              "type": "原文",
              "content": "一、六年，春，王正月。"
            },
            {
              "type": "原文",
              "content": "二、夏，公会齐侯、宋公、陈侯、卫侯、曹伯伐郑，围新城。"
            },
            {
              "type": "原文",
              "content": "伐国不言围邑，此其言围何也？病郑也，着郑伯之罪也。"
            },
            {
              "type": "原文",
              "content": "三、秋，楚人围许，诸侯遂救许。"
            },
            {
              "type": "原文",
              "content": "善救许也。"
            },
            {
              "type": "原文",
              "content": "四、冬，公至自伐郑。"
            },
            {
              "type": "原文",
              "content": "其不以救许致何也？大伐郑也。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4FCDF70A1D3A468260.aspx",
          "paragraphs": [
            {
              "type": "原文",
              "content": "一、七年，春，齐人伐郑。"
            },
            {
              "type": "原文",
              "content": "二、夏，小邾子来朝。"
            },
            {
              "type": "原文",
              "content": "三、郑杀其大夫申侯。"
            },
            {
              "type": "原文",
              "content": "称国以杀大夫，杀无罪也。"
            },
            {
              "type": "原文",
              "content": "四、秋，七月，公会齐侯、宋公、陈世子款、郑世子华，盟于宁母。"
            },
            {
              "type": "原文",
              "content": "衣裳之会也。"
            },
            {
              "type": "原文",
              "content": "五、曹伯班卒。"
            },
            {
              "type": "原文",
              "content": "六、公子友如齐。"
            },
            {
              "type": "原文",
              "content": "七、冬，葬曹昭公。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4FF94D130AE40F9A84.aspx",
          "paragraphs": [
            {
              "type": "原文",
              "content": "一、八年，春，王正月，公会王人、齐侯、宋公、卫侯、许男、曹伯、陈世子款盟于洮。郑伯乞盟。"
            },
            {
              "type": "原文",
              "content": "王人之先诸侯何也？贵王命民。朝服虽敝，必加于上。弁冕虽旧，必加于首。周室虽衰，必先诸侯。兵车之会也。以向之逃归乞之也。乞者，重辞也，重是盟也。乞者，处其所而请与之也。盖汋之也。"
            },
            {
              "type": "原文",
              "content": "二、夏，狄伐晋。"
            },
            {
              "type": "原文",
              "content": "三、秋，七月，禘于大庙，用致夫人。"
            },
            {
              "type": "原文",
              "content": "用者，不宜用者也。致者，不宜致者也。言夫人必以其氏姓。言夫人而不以氏姓，非夫人也，立妾之辞也，非正也。夫人之，我可以不夫人之乎？夫人卒葬之，我可以不卒葬之乎？一则以宗庙临之而后贬焉，一则以外之弗夫人而见正焉。"
            },
            {
              "type": "原文",
              "content": "四、冬，十有二月，丁未，天王崩。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FD47659326F2386AD.aspx",
          "paragraphs": [
            {
              "type": "原文",
              "content": "一、九年，春，王三月，丁丑，宋公御说卒。"
            },
            {
              "type": "原文",
              "content": "二、夏，公会宰周公、齐侯、宋子、卫侯、郑伯、许男、曹伯于葵丘。"
            },
            {
              "type": "原文",
              "content": "天子之宰，通于四海。宋其称子何也？未葬之辞也。礼，柩在堂，孤无外事。今背殡而出会，以宋子为无哀矣。"
            },
            {
              "type": "原文",
              "content": "三、秋，七月，乙酉，伯姬卒。"
            },
            {
              "type": "原文",
              "content": "内女也，未适人不卒，此何以卒也？许嫁笄而字之，死则以成人之丧治之。"
            },
            {
              "type": "原文",
              "content": "四、九月，戊辰，诸侯盟于葵丘。"
            },
            {
              "type": "原文",
              "content": "桓盟不日，此何以日？美之也。为见天子之禁，故备之也。葵丘之会，陈牲而不杀，读书加于牲上，壹明天子之禁。曰毋雍泉，毋讫籴，毋易树子，毋以妾为妻，毋使妇人与国事。"
            },
            {
              "type": "原文",
              "content": "五、甲子，晋侯诡诸卒。"
            },
            {
              "type": "原文",
              "content": "六、冬，晋里克杀其君之子奚齐。"
            },
            {
              "type": "原文",
              "content": "其君之子云者，国人不子也。国人不子何也？不正其杀世子申生而立之也。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FD8C4A5DD4E7DBC71.aspx",
          "paragraphs": [
            {
              "type": "原文",
              "content": "一、十年，春，王正月，公如齐。"
            },
            {
              "type": "原文",
              "content": "二、狄灭温，温子奔卫。"
            },
            {
              "type": "原文",
              "content": "三、晋里克弒其君卓及其大夫荀息。"
            },
            {
              "type": "原文",
              "content": "以尊及卑也，荀息闲也。"
            },
            {
              "type": "原文",
              "content": "四、夏，齐侯、许男伐北戎。"
            },
            {
              "type": "原文",
              "content": "五、晋杀其大夫里克。"
            },
            {
              "type": "原文",
              "content": "称国以杀，罪累上也。里克弒二君与一大夫，其以累上之辞言之何也？其杀之不以其罪也。其杀之不以其罪奈何？里克所为杀者，为重耳也。夷吾曰：“是又将杀我乎？”故杀之，不以其罪也。其为重耳弒奈何？晋献公伐虢，得骊姬，献公私之，有二子，长曰奚齐，稚曰卓子。骊姬欲为乱，故谓君曰：“吾夜梦夫人趋而来曰：‘吾苦畏！’胡不使大夫将卫士而卫冢乎？”公曰：“孰可使？”曰：“臣莫尊于世子，则世子可。”故君谓世子曰：“骊姬梦夫人趋而来曰：‘吾苦畏！’女其将卫士而往卫冢乎！”世子曰：“敬诺！”筑宫，宫成。骊姬又曰：“吾夜梦夫人趋而来曰：‘吾苦饥！’世子之宫已成，则何为不使祠也？”故献公谓世子曰：“其祠。”世子祠。已祠，致福于君。君田而不在。骊姬以酖为酒，药脯以毒。献公田来，骊姬曰：“世子已祠，故致福于君。”君将食，骊姬跪曰：“食自外来者，不可不试也。”覆酒于地而地坟，以脯与犬，犬死。骊姬下堂而啼，呼曰：“天乎！天乎！国，子之国也，子何迟于为君？”君喟然叹曰：“吾与女未有过切，是何与我之深也？”使人谓世子曰：“尔其图之。”世子之傅里克谓世子曰：“入自明。入自明，则可以生，不入自明，则不可以生。”世子曰：“吾君已老矣，已昏矣。吾若此而入自明，则骊姬必死。骊姬死，则吾君不安。所以使吾君不安者，吾不若自死。吾宁自杀以安吾君，以重耳为寄矣。”刎脰而死。故里克所为弒者，为重耳也。夷吾曰：“是又将杀我也。”"
            },
            {
              "type": "原文",
              "content": "六、秋，七月。"
            },
            {
              "type": "原文",
              "content": "七、冬，大雨雪。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4F6C07F6B4FD93EFD5.aspx",
          "paragraphs": [
            {
              "type": "原文",
              "content": "一、十有一年，春，晋杀其大夫丕郑父。"
            },
            {
              "type": "原文",
              "content": "称国以杀，罪累上也。"
            },
            {
              "type": "原文",
              "content": "二、夏，公及夫人姜氏会齐侯于阳谷。"
            },
            {
              "type": "原文",
              "content": "三、秋，八月，大雩。"
            },
            {
              "type": "原文",
              "content": "雩，月，正也。雩得雨曰雩，不得雨曰旱。"
            },
            {
              "type": "原文",
              "content": "四、冬，楚人伐黄。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4FE8110EDD39752A22.aspx",
          "paragraphs": [
            {
              "type": "原文",
              "content": "一、十有二年，春，王正月，庚午，日有食之。"
            },
            {
              "type": "原文",
              "content": "二、夏，楚人灭黄。"
            },
            {
              "type": "原文",
              "content": "贯之盟，管仲曰：“江、黄远齐而近楚。楚，为利之国也。若伐而不能救，则无以宗诸侯矣。”桓公不听，遂与之盟。管仲死，楚伐江灭黄，桓公不能救，故君子闵之也。"
            },
            {
              "type": "原文",
              "content": "三、秋，七月。"
            },
            {
              "type": "原文",
              "content": "四、冬，十有二月，丁丑，陈侯杵臼卒。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F1CC5D50C14DAF002.aspx",
          "paragraphs": [
            {
              "type": "原文",
              "content": "一、十有三年，春，狄侵卫。"
            },
            {
              "type": "原文",
              "content": "二、夏，四月，葬陈宣公。"
            },
            {
              "type": "原文",
              "content": "三、公会齐侯、宋公、陈侯、卫侯、郑伯、许男、曹伯于咸。"
            },
            {
              "type": "原文",
              "content": "兵车之会也。"
            },
            {
              "type": "原文",
              "content": "四、秋，九月，大雩。"
            },
            {
              "type": "原文",
              "content": "五、冬，公子友如齐。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4FD186032AA0ED8835.aspx",
          "paragraphs": [
            {
              "type": "原文",
              "content": "一、十有四年，春，诸侯城缘陵。"
            },
            {
              "type": "原文",
              "content": "其曰诸侯，散辞也。聚而曰散何也？诸侯城，有散辞也，桓德衰矣。"
            },
            {
              "type": "原文",
              "content": "二、夏，六月，季姬及缯子遇于防，使缯子来朝。"
            },
            {
              "type": "原文",
              "content": "遇者，同谋也。来朝者，来请己也。朝不言使，言使，非正也，以病缯子也。"
            },
            {
              "type": "原文",
              "content": "三、秋，八月，辛卯，沙鹿崩。"
            },
            {
              "type": "原文",
              "content": "林属于山为鹿。沙，山名也。无崩道而崩，故志之也。其日，重其变也。"
            },
            {
              "type": "原文",
              "content": "四、狄侵郑。"
            },
            {
              "type": "原文",
              "content": "五、冬，蔡侯肸卒。"
            },
            {
              "type": "原文",
              "content": "诸侯时卒，恶之也。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4FCCD09058863E0295.aspx",
          "paragraphs": [
            {
              "type": "原文",
              "content": "一、十有五年，春，王正月，公如齐。"
            },
            {
              "type": "原文",
              "content": "二、楚人伐徐。"
            },
            {
              "type": "原文",
              "content": "三、三月，公会齐侯、宋公、陈侯、卫侯、郑伯、许男、曹伯盟于牡丘。遂次于匡。公孙敖帅师及诸侯之大夫救徐。"
            },
            {
              "type": "原文",
              "content": "兵车之会也。遂，继事也。次，止也，有畏也。善救徐也。"
            },
            {
              "type": "原文",
              "content": "四、夏，五月，日有食之。"
            },
            {
              "type": "原文",
              "content": "五、秋，七月，齐师、曹师伐厉。"
            },
            {
              "type": "原文",
              "content": "六、八月，螽。"
            },
            {
              "type": "原文",
              "content": "螽，虫灾也。甚则月，不甚则时。"
            },
            {
              "type": "原文",
              "content": "七、九月，公至自会。"
            },
            {
              "type": "原文",
              "content": "八、季姬归于缯。"
            },
            {
              "type": "原文",
              "content": "九、己卯，晦，震夷伯之庙。"
            },
            {
              "type": "原文",
              "content": "晦，冥也。震，雷也。夷伯，鲁大夫也。因此以见天子至于士皆有庙。天子七庙，诸侯五，大夫三，士二。故德厚者流光，德薄者流卑。是以贵始，德之本也。始封必为祖。"
            },
            {
              "type": "原文",
              "content": "十、冬，宋人伐曹。"
            },
            {
              "type": "原文",
              "content": "十一、楚人败徐于娄林。"
            },
            {
              "type": "原文",
              "content": "夷狄相败，志也。"
            },
            {
              "type": "原文",
              "content": "十二、十有一月，壬戌，晋侯及秦伯战于韩，获晋侯。"
            },
            {
              "type": "原文",
              "content": "韩之战，晋侯失民矣，以其民未败而君获也。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4F6FA0CFF535E0A585.aspx",
          "paragraphs": [
            {
              "type": "原文",
              "content": "一、十有六年，春，王正月，戊申，朔，陨石于宋，五。是月，六鹢退飞，过宋都。"
            },
            {
              "type": "原文",
              "content": "先陨而后石何也？陨而后石也。于宋，四竟之内曰宋。后数，散辞也，耳治也。是月也，决不日而月也。六鹢退飞过宋都，先数，聚辞也，目治也。子曰：“石，无知之物，鶂微有知之物。石无知，故日之。鶂微有知之物，故月之。君子之于物，无所苟而已。”石、鶂且犹尽其辞，而况于人乎？故五石六鶂之辞，不设，则王道不亢矣。民所聚曰都。"
            },
            {
              "type": "原文",
              "content": "二、三月，壬申，公子季友卒。"
            },
            {
              "type": "原文",
              "content": "大夫日卒，正也。称公弟叔仲，贤也。大夫不言公子公孙，疏之也。"
            },
            {
              "type": "原文",
              "content": "三、夏，四月，丙申，缯季姬卒。"
            },
            {
              "type": "原文",
              "content": "四、秋，七月，甲子，公孙兹卒。"
            },
            {
              "type": "原文",
              "content": "大夫日卒，正也。"
            },
            {
              "type": "原文",
              "content": "五、冬，十有二月，公会齐侯、宋公、陈侯、卫侯、郑伯、许男、邢侯、曹伯于淮。"
            },
            {
              "type": "原文",
              "content": "兵车之会也。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4FC2D00DF84447633A.aspx",
          "paragraphs": [
            {
              "type": "原文",
              "content": "一、十有七年，春，齐人、徐人伐英氏。"
            },
            {
              "type": "原文",
              "content": "二、夏，灭项。"
            },
            {
              "type": "原文",
              "content": "孰灭之？桓公也。何以不言桓公也？为贤者讳也。项，国也。不可灭而灭之乎？桓公知项之可灭也，而不知己之不可以灭也。既灭人之国矣，何贤乎？君子恶恶疾其始，善善乐其终，桓公尝有存亡继绝之功，故君子为之讳也。"
            },
            {
              "type": "原文",
              "content": "三、秋，夫人姜氏会齐侯于卞。"
            },
            {
              "type": "原文",
              "content": "四、九月，公至自会。"
            },
            {
              "type": "原文",
              "content": "五、冬，十有二月，乙亥，齐侯小白卒。"
            },
            {
              "type": "原文",
              "content": "此不正，其日之何也？其不正前见矣。其不正之前见何也？以不正入虚国，故称嫌焉尔。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F8DFF5EB4B84073EE.aspx",
          "paragraphs": [
            {
              "type": "原文",
              "content": "一、十有八年，春，王正月，宋公、曹伯、卫人、邾人伐齐。"
            },
            {
              "type": "原文",
              "content": "非伐丧也。"
            },
            {
              "type": "原文",
              "content": "二、夏，师救齐。"
            },
            {
              "type": "原文",
              "content": "善救齐也。"
            },
            {
              "type": "原文",
              "content": "三、五月，戊寅，宋师及齐师战于甗，齐师败绩。"
            },
            {
              "type": "原文",
              "content": "战不言伐，客不言及，言及，恶宋也。"
            },
            {
              "type": "原文",
              "content": "四、狄救齐。"
            },
            {
              "type": "原文",
              "content": "善救齐也。"
            },
            {
              "type": "原文",
              "content": "五、秋，八月，丁亥，葬齐桓公。"
            },
            {
              "type": "原文",
              "content": "六、冬，邢人、狄人伐卫。"
            },
            {
              "type": "原文",
              "content": "狄其称人何也？善累而后进之。伐卫所以救齐也。功近而德远矣。"
            }
          ]
        },
        {
          "title": "十九年",
          "source": "https://so.gushiwen.cn/guwen/bookv_46653FD803893E4F9BB13A9C07E21F11.aspx",
          "paragraphs": [
            {
              "type": "原文",
              "content": "一、十有九年，春，王三月，宋人执滕子婴齐。"
            },
            {
              "type": "原文",
              "content": "二、夏，六月，宋公、曹人、邾人盟于曹南。"
            },
            {
              "type": "原文",
              "content": "三、缯子会盟于邾。己酉，邾人执缯子，用之。"
            },
            {
              "type": "原文",
              "content": "微国之君，因邾以求与之盟。因己以求与之盟，己迎而执之，恶之，故谨而日之也。用之者，叩其鼻以衈社也。"
            },
            {
              "type": "原文",
              "content": "四、秋，宋人围曹。"
            },
            {
              "type": "原文",
              "content": "五、卫人伐邢。"
            },
            {
              "type": "原文",
              "content": "六、冬，会陈人、蔡人、楚人、郑人盟于齐。"
            },
            {
              "type": "原文",
              "content": "七、梁亡。"
            },
            {
              "type": "原文",
              "content": "自亡也。湎于酒，淫于色，心昏耳目塞。上无正长之治，大臣背叛，民为寇盗。梁亡，自亡也。如加力役焉，湎不足道也。梁亡，郑弃其师。我无加损焉，正名而已矣。梁亡，出恶正也。郑弃其师，恶其长也。"
            }
          ]
        },
        {
          "title": "二十年",
          "source": "https://so.gushiwen.cn/guwen/bookv_46653FD803893E4F2884876FDF2A3882.aspx",
          "paragraphs": [
            {
              "type": "原文",
              "content": "一、二十年，春，新作南门。"
            },
            {
              "type": "原文",
              "content": "作，为也，有加其度也。言新，有故也，非作也。南门者，法门也。"
            },
            {
              "type": "原文",
              "content": "二、夏，郜子来朝。"
            },
            {
              "type": "原文",
              "content": "三、五月，己巳，西宫灾。"
            },
            {
              "type": "原文",
              "content": "谓之新宫，则近为祢宫。以谥言之，则如疏之然，以是为闵宫也。"
            },
            {
              "type": "原文",
              "content": "四、郑人入滑。"
            },
            {
              "type": "原文",
              "content": "五、秋，齐人、狄人盟于邢。"
            },
            {
              "type": "原文",
              "content": "邢为主焉尔。邢小，其为主何也？其为主乎救齐。"
            },
            {
              "type": "原文",
              "content": "六、冬，楚人伐随。"
            }
          ]
        },
        {
          "title": "二十一年",
          "source": "https://so.gushiwen.cn/guwen/bookv_46653FD803893E4F21FCD6855786BA6D.aspx",
          "paragraphs": [
            {
              "type": "原文",
              "content": "一、二十有一年，春，狄侵卫。"
            },
            {
              "type": "原文",
              "content": "二、宋人、齐人、楚人盟于鹿上。"
            },
            {
              "type": "原文",
              "content": "三、夏，大旱。"
            },
            {
              "type": "原文",
              "content": "旱时，正也。"
            },
            {
              "type": "原文",
              "content": "四、秋，宋公、楚子、陈侯、蔡侯、郑伯、许男、曹伯会于雩，执宋公以伐宋。"
            },
            {
              "type": "原文",
              "content": "以，重辞也。"
            },
            {
              "type": "原文",
              "content": "五、冬，公伐邾。"
            },
            {
              "type": "原文",
              "content": "六、楚人使宜申来献捷。"
            },
            {
              "type": "原文",
              "content": "捷，军得也。其不曰宋捷何也？不与楚捷于宋也。"
            },
            {
              "type": "原文",
              "content": "七、十有二月，癸丑，公会诸侯盟于薄。"
            },
            {
              "type": "原文",
              "content": "会者，外为主焉尔，释宋公。外释不志，此其志何也？以公之与之盟目之也。不言楚，不与楚专释也。"
            }
          ]
        },
        {
          "title": "二十二年",
          "source": "https://so.gushiwen.cn/guwen/bookv_46653FD803893E4F0388ADBFA6BEB898.aspx",
          "paragraphs": [
            {
              "type": "原文",
              "content": "一、二十有二年，春，公伐邾，取须句。"
            },
            {
              "type": "原文",
              "content": "二、夏，宋公、卫侯、许男、滕子伐郑。"
            },
            {
              "type": "原文",
              "content": "三、秋，八月，丁未，及邾人战于升陉。"
            },
            {
              "type": "原文",
              "content": "内讳败，举其可道者也。不言其人，以吾败也。不言及之者，为内讳也。"
            },
            {
              "type": "原文",
              "content": "四、冬，十有一月，己巳，朔，宋公及楚人战于泓。宋师败绩。"
            },
            {
              "type": "原文",
              "content": "日事遇朔曰朔。春秋三十有四战，未有以尊败乎卑，以师败乎人者。以尊败乎卑，以师败乎人，则骄其敌。襄公以师败乎人，而不骄其敌何也？责之也。泓之战，以为复雩之耻也。雩之耻，宋襄公有以自取之。伐齐之丧，执滕子、围曹、为雩之会，不顾其力之不足，而致楚成王。成王怒而执之。故曰，礼人不答，则反其敬。爱人而不亲，则反其仁。治人而不治，则反其知。过而不改，又之，是谓之过，襄公之谓也。古者，被甲婴冑，非以兴国也，则以征无道也，岂曰以报其耻哉？宋公与楚人战于泓水之上。司马子反曰：“楚众我少，鼓险而击之，胜无幸焉。”襄公曰：“君子不推人危，不攻人厄，须其出。”既出，旌旗乱于上，陈乱于下。子反曰：“楚众我少，击之，胜无幸焉。”襄公曰：“不鼓不成列。”须其成列而后击之，则众败而身伤焉，七月而死。倍则攻，敌则战，少则守。人之所以为人者，言也。人而不能言，何以为人？言之所以为言者，信也。言而不信，何以为言？信之所以为信者，道也。信而不道，何以为道？道之贵者时，其行势也。"
            }
          ]
        },
        {
          "title": "二十三年",
          "source": "https://so.gushiwen.cn/guwen/bookv_46653FD803893E4F1A175AFBE00E02C3.aspx",
          "paragraphs": [
            {
              "type": "原文",
              "content": "一、二十有三年，春，齐侯伐宋，围闵。"
            },
            {
              "type": "原文",
              "content": "伐国不言围邑，此其言围何也？不正其以恶报恶也。"
            },
            {
              "type": "原文",
              "content": "二、夏，五月，庚寅，宋公兹父卒。"
            },
            {
              "type": "原文",
              "content": "兹父之不葬何也？失民也。其失民何也？以其不教民战，则是弃其师也。为人君而弃其师，其民孰以为君哉？"
            },
            {
              "type": "原文",
              "content": "三、秋，楚人伐陈。"
            },
            {
              "type": "原文",
              "content": "四、冬，十有一月，杞子卒。"
            }
          ]
        },
        {
          "title": "二十四年",
          "source": "https://so.gushiwen.cn/guwen/bookv_46653FD803893E4F38F52B370AC91F46.aspx",
          "paragraphs": [
            {
              "type": "原文",
              "content": "一、二十有四年，春，王正月。"
            },
            {
              "type": "原文",
              "content": "二、夏，狄伐郑。"
            },
            {
              "type": "原文",
              "content": "三、秋，七月。"
            },
            {
              "type": "原文",
              "content": "四、冬，天王出居于郑。"
            },
            {
              "type": "原文",
              "content": "天子无出，出，失天下也。居者，居其所也。虽失天下，莫敢有也。"
            },
            {
              "type": "原文",
              "content": "五、晋侯夷吾卒。"
            }
          ]
        },
        {
          "title": "二十五年",
          "source": "https://so.gushiwen.cn/guwen/bookv_46653FD803893E4FA9898EACFDBC4C66.aspx",
          "paragraphs": [
            {
              "type": "原文",
              "content": "一、二十有五年，春，王正月，丙午，卫侯毁灭邢。"
            },
            {
              "type": "原文",
              "content": "毁之名何也？不正其伐本而灭同姓也。"
            },
            {
              "type": "原文",
              "content": "二、夏，四月，癸酉，卫侯毁卒。"
            },
            {
              "type": "原文",
              "content": "三、宋荡伯姬来逆妇。"
            },
            {
              "type": "原文",
              "content": "妇人既嫁不踰竟。宋荡伯姬来逆妇，非正也。其曰妇何也？缘姑言之之辞也。"
            },
            {
              "type": "原文",
              "content": "四、宋杀其大夫。"
            },
            {
              "type": "原文",
              "content": "其不称名姓，以其在祖之位，尊之也。"
            },
            {
              "type": "原文",
              "content": "五、秋，楚人围陈，纳顿子于顿。"
            },
            {
              "type": "原文",
              "content": "纳者，内弗受也。围一事也，纳一事也，而遂言之，盖纳顿子者陈也。"
            },
            {
              "type": "原文",
              "content": "六、葬卫文公。"
            },
            {
              "type": "原文",
              "content": "七、冬，十有二月，癸亥，公会卫子、莒庆盟于洮。"
            },
            {
              "type": "原文",
              "content": "莒无大夫，其曰莒庆何也？以公之会目之也。"
            }
          ]
        },
        {
          "title": "二十六年",
          "source": "https://so.gushiwen.cn/guwen/bookv_46653FD803893E4FEAC08E13196CF0B8.aspx",
          "paragraphs": [
            {
              "type": "原文",
              "content": "一、二十有六年，春，王正月，己未，公会莒子、卫宁速，盟于向。"
            },
            {
              "type": "原文",
              "content": "公不会大夫，其曰宁速何也？以其随莒子，可以言会也。"
            },
            {
              "type": "原文",
              "content": "二、齐人侵我西鄙，公追齐师，至巂，弗及。"
            },
            {
              "type": "原文",
              "content": "人，微者也。侵，浅事也。公之追之，非正也。至巂，急辞也。弗及者，弗与也，可以及而不敢及也。其侵也曰人，其追也曰师，以公之弗及，大之也。弗及，内辞也。"
            },
            {
              "type": "原文",
              "content": "三、夏，齐人伐我北鄙。"
            },
            {
              "type": "原文",
              "content": "四、卫人伐齐。"
            },
            {
              "type": "原文",
              "content": "五、公子遂如楚乞师。"
            },
            {
              "type": "原文",
              "content": "乞，重辞也，重人之死也，非所乞也。师出不必反，战不必胜，故重之也。"
            },
            {
              "type": "原文",
              "content": "六、秋，楚人灭夔，以夔子归。"
            },
            {
              "type": "原文",
              "content": "夔，国也。不日，微国也。以归，犹愈乎执也。"
            },
            {
              "type": "原文",
              "content": "七、冬，楚人伐宋，围闵。"
            },
            {
              "type": "原文",
              "content": "伐国不言围邑，此其言围何也？以吾用其师，目其事也。非道用师也。"
            },
            {
              "type": "原文",
              "content": "八、公以楚师伐齐，取谷。"
            },
            {
              "type": "原文",
              "content": "以者，不以者也。民者，君之本也。使民以其死，非其正也。"
            },
            {
              "type": "原文",
              "content": "九、公至自伐齐。"
            },
            {
              "type": "原文",
              "content": "恶事不致，此其致之何也？危之也。"
            }
          ]
        },
        {
          "title": "二十七年",
          "source": "https://so.gushiwen.cn/guwen/bookv_46653FD803893E4F601EE91FBD7BF401.aspx",
          "paragraphs": [
            {
              "type": "原文",
              "content": "一、二十有七年，春，杞子来朝。"
            },
            {
              "type": "原文",
              "content": "二、夏，六月，庚寅，齐侯昭卒。"
            },
            {
              "type": "原文",
              "content": "三、秋，八月，乙未，葬齐孝公。"
            },
            {
              "type": "原文",
              "content": "四、乙巳，公子遂帅师入杞。"
            },
            {
              "type": "原文",
              "content": "五、冬，楚人、陈侯、蔡侯、郑伯、许男围宋。"
            },
            {
              "type": "原文",
              "content": "楚人者，楚子也。其曰人何也？人楚子，所以人诸侯也。其人诸侯何也？不正其信夷狄而伐中国也。"
            },
            {
              "type": "原文",
              "content": "六、十有二月，甲戌，公会诸侯，盟于宋。"
            }
          ]
        },
        {
          "title": "二十八年",
          "source": "https://so.gushiwen.cn/guwen/bookv_46653FD803893E4F43939E6A3D9C5DCA.aspx",
          "paragraphs": [
            {
              "type": "原文",
              "content": "一、二十有八年，春，晋侯侵曹，晋侯伐卫。"
            },
            {
              "type": "原文",
              "content": "再称晋侯，忌也。"
            },
            {
              "type": "原文",
              "content": "二、公子买戍卫，不卒戍，刺之。"
            },
            {
              "type": "原文",
              "content": "先名后刺，杀有罪也。公子启曰：“不卒戍者，可以卒也。可以卒而不卒，讥在公子也，刺之可也。”"
            },
            {
              "type": "原文",
              "content": "三、楚人救卫。"
            },
            {
              "type": "原文",
              "content": "四、三月，丙午，晋侯入曹，执曹伯。畀宋人。"
            },
            {
              "type": "原文",
              "content": "入者，内弗受也。日入，恶入者也。以晋侯而斥执曹伯，恶晋侯也。畀，与也。其曰人何也？不以晋侯畀宋公也。"
            },
            {
              "type": "原文",
              "content": "五、夏，四月，己巳，晋侯、齐师、宋师、秦师及楚人战于城濮，楚师败绩。"
            },
            {
              "type": "原文",
              "content": "六、楚杀其大夫得臣。"
            },
            {
              "type": "原文",
              "content": "七、卫侯出奔楚。"
            },
            {
              "type": "原文",
              "content": "八、五月，癸丑，公会晋侯、齐侯、宋公、蔡侯、郑伯、卫子、莒子，盟于践土。"
            },
            {
              "type": "原文",
              "content": "讳会天王也。"
            },
            {
              "type": "原文",
              "content": "九、陈侯如会。"
            },
            {
              "type": "原文",
              "content": "如会，外乎会也，于会受命也。"
            },
            {
              "type": "原文",
              "content": "十、公朝于王所。"
            },
            {
              "type": "原文",
              "content": "朝不言所，言所者，非其所也。"
            },
            {
              "type": "原文",
              "content": "十一、六月，卫侯郑自楚复归于卫。"
            },
            {
              "type": "原文",
              "content": "自楚，楚有奉焉尔。复者，复中国也。归者，归其所也。郑之名，失国也。卫元咺出奔晋。"
            },
            {
              "type": "原文",
              "content": "十二、陈侯款卒。"
            },
            {
              "type": "原文",
              "content": "十三、秋，杞伯姬来。"
            },
            {
              "type": "原文",
              "content": "十四、公子遂如齐。"
            },
            {
              "type": "原文",
              "content": "十五、冬，公会晋侯、齐侯、宋公、蔡侯、郑伯、陈子、莒子、邾子、秦人于温。"
            },
            {
              "type": "原文",
              "content": "讳会天王也。"
            },
            {
              "type": "原文",
              "content": "十六、天王守于河阳。"
            },
            {
              "type": "原文",
              "content": "全天王之行也。为若将守而遇诸侯之朝也，为天王讳也。水北为阳，山南为阳。温，河阳也。"
            },
            {
              "type": "原文",
              "content": "十七、壬申，公朝于王所。"
            },
            {
              "type": "原文",
              "content": "朝于庙，礼也。于外，非礼也。独公朝？与诸侯尽朝也。其日，以其再致天子，故谨而日之也。主善以内，目恶以外。言曰公朝，逆辞也，而尊天子。会于温，言小诸侯。温，河北地，以河阳言之，大天子也。日系于月，月系于时。壬申，公朝于王所，其不月，失其所系也。以为晋文公之行事，为已颠矣！"
            },
            {
              "type": "原文",
              "content": "十八、晋人执卫侯，归之于京师。卫元咺自晋复归于卫。"
            },
            {
              "type": "原文",
              "content": "此入而执，其不言入何也？不外王命于卫也。归之于京师，缓辞也，断在京师也。自晋，晋有奉焉尔。复者，复中国也。归者，归其所也。"
            },
            {
              "type": "原文",
              "content": "十九、诸侯遂围许。"
            },
            {
              "type": "原文",
              "content": "遂，继事也。"
            },
            {
              "type": "原文",
              "content": "二十、曹伯襄复归于曹，遂会诸侯围许。"
            },
            {
              "type": "原文",
              "content": "复者，复中国也。天子免之，因与之会。其曰复，通王命也。遂，继事也。"
            }
          ]
        },
        {
          "title": "二十九年",
          "source": "https://so.gushiwen.cn/guwen/bookv_46653FD803893E4F6377DC77DD41D0B6.aspx",
          "paragraphs": [
            {
              "type": "原文",
              "content": "一、二十有九年，春，介葛卢来。"
            },
            {
              "type": "原文",
              "content": "介，国也。葛卢，微国之君，未爵者也。其曰来，卑也。"
            },
            {
              "type": "原文",
              "content": "二、公至自围许。"
            },
            {
              "type": "原文",
              "content": "三、夏，六月，公会王人、晋人、宋人、齐人、陈人、蔡人、秦人，盟于翟泉。"
            },
            {
              "type": "原文",
              "content": "四、秋，大雨雹。"
            },
            {
              "type": "原文",
              "content": "五、冬，介葛卢来。"
            }
          ]
        },
        {
          "title": "三十年",
          "source": "https://so.gushiwen.cn/guwen/bookv_46653FD803893E4FA51D45FBE67139E8.aspx",
          "paragraphs": [
            {
              "type": "原文",
              "content": "一、三十年，春，王正月。"
            },
            {
              "type": "原文",
              "content": "二、夏，狄侵齐。"
            },
            {
              "type": "原文",
              "content": "三、卫杀其大夫元咺及公子瑕。卫侯郑归于卫。"
            },
            {
              "type": "原文",
              "content": "称国以杀，罪累上也，以是为讼君也。卫侯在外，其以累上之辞言之何也？待其杀而后入也。公子瑕，累也，以尊及卑也。"
            },
            {
              "type": "原文",
              "content": "四、晋人、秦人围郑。"
            },
            {
              "type": "原文",
              "content": "五、介人侵萧。"
            },
            {
              "type": "原文",
              "content": "六、冬，天王使宰周公来聘。"
            },
            {
              "type": "原文",
              "content": "天子之宰，通于四海。"
            },
            {
              "type": "原文",
              "content": "七、公子遂如京师，遂如晋。"
            },
            {
              "type": "原文",
              "content": "以尊遂乎卑，此言不敢叛京师也。"
            }
          ]
        },
        {
          "title": "三十一年",
          "source": "https://so.gushiwen.cn/guwen/bookv_46653FD803893E4F6EEE0455DC2D972F.aspx",
          "paragraphs": [
            {
              "type": "原文",
              "content": "一、三十有一年，春，取济西田。"
            },
            {
              "type": "原文",
              "content": "二、公子遂如晋。"
            },
            {
              "type": "原文",
              "content": "三、夏，四月，四卜郊，不从，乃免牲，犹三望。"
            },
            {
              "type": "原文",
              "content": "夏四月，不时也。四卜，非礼也。免牲者，为之缁衣熏裳，有司玄端奉送，至于南郊。免牛亦然。乃者，亡乎人之辞也。犹者，可以已之辞也。"
            },
            {
              "type": "原文",
              "content": "四、秋，七月。"
            },
            {
              "type": "原文",
              "content": "五、冬，杞伯姬来求妇。"
            },
            {
              "type": "原文",
              "content": "妇人既嫁不踰竟，杞伯姬来求妇，非正也。"
            },
            {
              "type": "原文",
              "content": "六、狄围卫。十有二月，卫迁于帝丘。"
            }
          ]
        },
        {
          "title": "三十二年",
          "source": "https://so.gushiwen.cn/guwen/bookv_46653FD803893E4FA95A7CEAC1A32F1B.aspx",
          "paragraphs": [
            {
              "type": "原文",
              "content": "一、三十有二年，春，王正月。"
            },
            {
              "type": "原文",
              "content": "二、夏，四月，己丑，郑伯捷卒。"
            },
            {
              "type": "原文",
              "content": "三、卫人侵狄。秋，卫人及狄盟。"
            },
            {
              "type": "原文",
              "content": "四、冬，十有二月，己卯，晋侯重耳卒。"
            }
          ]
        },
        {
          "title": "三十三年",
          "source": "https://so.gushiwen.cn/guwen/bookv_46653FD803893E4F29AE8291DC7B6496.aspx",
          "paragraphs": [
            {
              "type": "原文",
              "content": "一、三十有三年，春，王二月，秦人入滑。"
            },
            {
              "type": "原文",
              "content": "滑，国也。"
            },
            {
              "type": "原文",
              "content": "二、齐侯使国归父来聘。"
            },
            {
              "type": "原文",
              "content": "三、夏，四月，辛巳，晋人及姜戎败秦师于殽。"
            },
            {
              "type": "原文",
              "content": "不言战而言败何也？狄秦也。其狄之何也？秦越千里之险入虚国，进不能守，退败其师徒，乱人子女之教，无男女之别。秦之为狄，自殽之战始也。秦伯将袭郑，百里子与蹇叔子谏曰：“千里而袭人，未有不亡者也。”秦伯曰：“子之冢木已拱矣，何知？”师行，百里子与蹇叔子送其子而戒之曰：“女死必于殽之岩唫之下。我将尸女于是。”师行，百里子与蹇叔子随其子而哭之。秦伯怒曰：“何为哭吾师也？”二子曰：“非敢哭师也，哭吾子也。我老矣，彼不死则我死矣。”晋人与姜戎要而击之殽，匹马倚轮无反者。晋人者，晋子也。其曰人何也？微之也。何为微之？不正其释殡而主乎战也。"
            },
            {
              "type": "原文",
              "content": "四、癸巳，葬晋文公。"
            },
            {
              "type": "原文",
              "content": "日葬，危不得葬也。"
            },
            {
              "type": "原文",
              "content": "五、狄侵齐。"
            },
            {
              "type": "原文",
              "content": "六、公伐邾，取訾楼。"
            },
            {
              "type": "原文",
              "content": "七、秋，公子遂帅师伐邾。"
            },
            {
              "type": "原文",
              "content": "八、晋人败狄于箕。"
            },
            {
              "type": "原文",
              "content": "九、冬，十月，公如齐。"
            },
            {
              "type": "原文",
              "content": "十、十有二月，公至自齐。"
            },
            {
              "type": "原文",
              "content": "十一、乙巳，公薨于小寝。"
            },
            {
              "type": "原文",
              "content": "小寝，非正也。"
            },
            {
              "type": "原文",
              "content": "十二、陨霜不杀草，李梅实。"
            },
            {
              "type": "原文",
              "content": "未可杀而杀，举重也。可杀而不杀，举轻也。实之为言犹实也。"
            },
            {
              "type": "原文",
              "content": "十三、晋人、陈人、郑人伐许。"
            }
          ]
        }
      ]
    },
    {
      "title": "文公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4F53534C90F74D093C.aspx",
          "paragraphs": [
            {
              "type": "原文",
              "content": "一、元年，春，王正月，公即位。"
            },
            {
              "type": "原文",
              "content": "继正即位，正也。"
            },
            {
              "type": "原文",
              "content": "二、二月，癸亥，日有食之。"
            },
            {
              "type": "原文",
              "content": "三、天王使叔服来会葬。"
            },
            {
              "type": "原文",
              "content": "葬曰会，其志重天子之礼也。"
            },
            {
              "type": "原文",
              "content": "四、夏，四月，丁巳，葬我君僖公。"
            },
            {
              "type": "原文",
              "content": "薨称公，举上也。葬我君，接上下也。僖公葬而后举谥，谥所以成德也，于卒事乎加之矣。"
            },
            {
              "type": "原文",
              "content": "五、天王使毛伯来锡公命。"
            },
            {
              "type": "原文",
              "content": "礼有受命，无来锡命。锡命非正也。"
            },
            {
              "type": "原文",
              "content": "六、晋侯伐卫。"
            },
            {
              "type": "原文",
              "content": "七、叔孙得臣如京师。"
            },
            {
              "type": "原文",
              "content": "八、卫人伐晋。"
            },
            {
              "type": "原文",
              "content": "九、秋，公孙敖会晋侯于戚。"
            },
            {
              "type": "原文",
              "content": "十、冬，十月，丁未，楚世子商臣弒其君髠。"
            },
            {
              "type": "原文",
              "content": "日髠之卒，所以谨商臣之弒也。夷狄不言正不正。"
            },
            {
              "type": "原文",
              "content": "十一、公孙敖如齐。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4F0F023CB879BD8CBF.aspx",
          "paragraphs": [
            {
              "type": "原文",
              "content": "一、二年，春，王二月，甲子，晋侯及秦师战于彭衙，秦师败绩。"
            },
            {
              "type": "原文",
              "content": "二、丁丑，作僖公主。"
            },
            {
              "type": "原文",
              "content": "作，为也，为僖公主也。立主，丧主于虞，吉主于练。作僖公主，讥其后也。作主、坏庙，有时日于练焉。坏庙，坏庙之道，易檐可也，改涂可也。"
            },
            {
              "type": "原文",
              "content": "三、三月，乙巳，及晋处父盟。"
            },
            {
              "type": "原文",
              "content": "不言公，处父伉也，为公讳也。何以知其与公盟？以其日也。何以不言公之如晋？所耻也。出不书，反不致也。"
            },
            {
              "type": "原文",
              "content": "四、夏，六月，公孙敖会宋公、陈侯、郑伯、晋士縠盟于垂陇。"
            },
            {
              "type": "原文",
              "content": "内大夫可以会外诸侯。"
            },
            {
              "type": "原文",
              "content": "五、自十有二月不雨，至于秋七月。"
            },
            {
              "type": "原文",
              "content": "历时而言不雨，文不忧雨也。不忧雨者，无志乎民也。"
            },
            {
              "type": "原文",
              "content": "六、八月，丁卯，大事于大庙，跻僖公。"
            },
            {
              "type": "原文",
              "content": "大事者何？大是事也，着祫、尝。祫祭者，毁庙之主，陈于大祖，未毁庙之主，皆升合祭于大祖。跻，升也。先亲而后祖也，逆祀也。逆祀，则是无昭穆也。无昭穆则是无祖也，无祖则无天也。故曰文无天。无天者，是无天而行也。君子不以亲亲害尊尊，此春秋之义也。"
            },
            {
              "type": "原文",
              "content": "七、冬，晋人、宋人、陈人、郑人伐秦。"
            },
            {
              "type": "原文",
              "content": "八、公子遂如齐纳币。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F2A41C7831F0B5E03.aspx",
          "paragraphs": [
            {
              "type": "原文",
              "content": "一、三年，春，王正月，叔孙得臣会晋人、宋人、陈人、卫人、郑人伐沈，沈溃。"
            },
            {
              "type": "原文",
              "content": "二、夏，五月，王子虎卒。"
            },
            {
              "type": "原文",
              "content": "叔服也。此不卒者，何以卒之？以其来会葬，我卒之也。或曰，以其尝执重以守也。"
            },
            {
              "type": "原文",
              "content": "三、秦人伐晋。"
            },
            {
              "type": "原文",
              "content": "四、秋，楚人围江。"
            },
            {
              "type": "原文",
              "content": "五、雨螽于宋。"
            },
            {
              "type": "原文",
              "content": "外灾不志，此何以志也？曰，灾甚也。其甚奈何？茅茨尽矣。著于上见于下谓之雨。"
            },
            {
              "type": "原文",
              "content": "六、公如晋，十有二月，己巳，公及晋侯盟。"
            },
            {
              "type": "原文",
              "content": "七、晋阳处父帅师伐楚救江。"
            },
            {
              "type": "原文",
              "content": "此伐楚，其言救江何也？江远楚近，伐楚所以救江也。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F2215DDB78918A2A7.aspx",
          "paragraphs": [
            {
              "type": "原文",
              "content": "一、四年，春，公至自晋。"
            },
            {
              "type": "原文",
              "content": "二、夏，逆妇姜于齐。"
            },
            {
              "type": "原文",
              "content": "其曰妇姜，为其礼成乎齐也。其逆者谁也？亲逆而称妇，或者公与？何其速妇之也？曰，公也。其不言公何也？非成礼于齐也。曰妇，有姑之辞也。其不言氏何也？贬之也。何为贬之也？夫人与有贬也。"
            },
            {
              "type": "原文",
              "content": "三、秋，楚人灭江。"
            },
            {
              "type": "原文",
              "content": "四、晋人伐秦。"
            },
            {
              "type": "原文",
              "content": "五、卫侯使宁俞来聘。"
            },
            {
              "type": "原文",
              "content": "六、冬，十有一月，壬寅，夫人风氏薨。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4FD1E98233E0721BBD.aspx",
          "paragraphs": [
            {
              "type": "原文",
              "content": "一、五年，春，王正月，王使荣叔归含且赗。"
            },
            {
              "type": "原文",
              "content": "含，一事也。赗，一事也。兼归之，非正也。其曰且，志兼也。其不言来，不周事之用也。赗以早，而含以晚。"
            },
            {
              "type": "原文",
              "content": "二、三月，辛亥，葬我小君成风。"
            },
            {
              "type": "原文",
              "content": "三、王使毛伯来会葬。"
            },
            {
              "type": "原文",
              "content": "会葬之礼于鄙上。"
            },
            {
              "type": "原文",
              "content": "四、夏，公孙敖如晋。"
            },
            {
              "type": "原文",
              "content": "五、秦人入鄀。"
            },
            {
              "type": "原文",
              "content": "六、秋，楚人灭六。"
            },
            {
              "type": "原文",
              "content": "七、冬，十月，甲申，许男业卒。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4FCF539AC7D05358AE.aspx",
          "paragraphs": [
            {
              "type": "原文",
              "content": "一、六年，春，葬许僖公。"
            },
            {
              "type": "原文",
              "content": "二、夏，季孙行父如陈。"
            },
            {
              "type": "原文",
              "content": "三、秋，季孙行父如晋。"
            },
            {
              "type": "原文",
              "content": "四、八月，乙亥，晋侯驩卒。"
            },
            {
              "type": "原文",
              "content": "五、冬，十月，公子遂如晋。"
            },
            {
              "type": "原文",
              "content": "六、葬晋襄公。"
            },
            {
              "type": "原文",
              "content": "七、晋杀其大夫阳处父。"
            },
            {
              "type": "原文",
              "content": "称国以杀，罪累上也。襄公已葬，其以累上之辞言之何也？君漏言也。上泄则下暗，下暗则上聋，且暗且聋，无以相通。夜姑，杀者也。夜姑之杀奈何？曰，晋将与狄战，使狐夜姑为将军，赵盾佐之。阳处父曰：“不可。古者君之使臣也，使仁者佐贤者，不使贤者佐仁者。今赵盾贤，夜姑仁，其不可乎。”襄公曰：“诺。”谓夜姑曰：“吾始使盾佐女，今女佐盾矣。”夜姑曰：“敬诺。”襄公死。处父主竟上，夜姑使人杀之。君漏言也。故士造辟而言，诡辞而出，曰：“用我则可，不用我则无乱其德。”"
            },
            {
              "type": "原文",
              "content": "八、晋狐夜姑出奔狄。"
            },
            {
              "type": "原文",
              "content": "九、闰月不告月，犹朝于庙。"
            },
            {
              "type": "原文",
              "content": "不告月者何也？不告朔也。不告朔则何为不言朔也？闰月者，附月之余日也，积分而成于月者也。天子不以告朔，而丧事不数也。犹之为言可以已也。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4FE6F1035A24FBE152.aspx",
          "paragraphs": [
            {
              "type": "原文",
              "content": "一、七年，春，公伐邾。"
            },
            {
              "type": "原文",
              "content": "二、三月，甲戌，取须句。"
            },
            {
              "type": "原文",
              "content": "取邑不日，此其日何也？不正其再取，故谨而日之也。"
            },
            {
              "type": "原文",
              "content": "三、遂城郚。"
            },
            {
              "type": "原文",
              "content": "遂，继事也。"
            },
            {
              "type": "原文",
              "content": "四、夏，四月，宋公王臣卒。"
            },
            {
              "type": "原文",
              "content": "五、宋人杀其大夫。"
            },
            {
              "type": "原文",
              "content": "称人以杀，诛有罪也。"
            },
            {
              "type": "原文",
              "content": "六、戊子，晋人及秦人战于令狐，晋先蔑奔秦。"
            },
            {
              "type": "原文",
              "content": "不言出，在外也。辍战而奔秦，以是为逃军也。"
            },
            {
              "type": "原文",
              "content": "七、狄侵我西鄙。"
            },
            {
              "type": "原文",
              "content": "八、秋，八月，公会诸侯、晋大夫盟于扈。"
            },
            {
              "type": "原文",
              "content": "其曰诸侯，略之也。"
            },
            {
              "type": "原文",
              "content": "九、冬，徐伐莒。"
            },
            {
              "type": "原文",
              "content": "十、公孙敖如莒莅盟。"
            },
            {
              "type": "原文",
              "content": "莅，位也。其曰位何也？前定也。其不日，前定之盟不日也。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4FDF86C66BCB7590C9.aspx",
          "paragraphs": [
            {
              "type": "原文",
              "content": "一、八年，春，王正月。"
            },
            {
              "type": "原文",
              "content": "二、夏，四月。"
            },
            {
              "type": "原文",
              "content": "三、秋，八月，戊申，天王崩。"
            },
            {
              "type": "原文",
              "content": "四、冬，十月，壬午，公子遂会晋赵盾盟于衡雍。"
            },
            {
              "type": "原文",
              "content": "五、乙酉，公子遂会雒戎盟于暴。"
            },
            {
              "type": "原文",
              "content": "六、公孙敖如京师，不至而复。丙戌，奔莒。"
            },
            {
              "type": "原文",
              "content": "不言所至，未如也。未如则未复也。未如而曰如，不废君命也。未复而曰复，不专君命也。其如非如也，其复非复也，唯奔莒之为信，故谨而日之也。"
            },
            {
              "type": "原文",
              "content": "七、螽。"
            },
            {
              "type": "原文",
              "content": "八、宋人杀其大夫司马，宋司城来奔。"
            },
            {
              "type": "原文",
              "content": "司马，官也。其以官称，无君之辞也。司城，官也。其以官称，无君之辞也。来奔者不言出，举其接我也。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FD2B0B780815EC3AD.aspx",
          "paragraphs": [
            {
              "type": "原文",
              "content": "一、九年，春，毛伯来求金。"
            },
            {
              "type": "原文",
              "content": "求车犹可，求金甚矣。"
            },
            {
              "type": "原文",
              "content": "二、夫人姜氏如齐。"
            },
            {
              "type": "原文",
              "content": "三、二月，叔孙得臣如京师。辛丑，葬襄王。"
            },
            {
              "type": "原文",
              "content": "京，大也。师，众也。言周，必以众与大言之也。天子志崩不志葬，举天下而葬一人，其道不疑也。志葬，危不得葬也。日之，甚矣，其不葬之辞也。"
            },
            {
              "type": "原文",
              "content": "四、晋人杀其大夫先都。"
            },
            {
              "type": "原文",
              "content": "五、三月，夫人姜氏至自齐。"
            },
            {
              "type": "原文",
              "content": "卑以尊致，病文公也。"
            },
            {
              "type": "原文",
              "content": "六、晋人杀其大夫士縠及箕郑父。"
            },
            {
              "type": "原文",
              "content": "称人以杀，诛有罪也。郑父累也。"
            },
            {
              "type": "原文",
              "content": "七、楚人伐郑。"
            },
            {
              "type": "原文",
              "content": "八、公子遂会晋人、宋人、卫人、许人救郑。"
            },
            {
              "type": "原文",
              "content": "九、夏，狄侵齐。"
            },
            {
              "type": "原文",
              "content": "十、秋，八月，曹伯襄卒。"
            },
            {
              "type": "原文",
              "content": "十一、九月，癸酉，地震。"
            },
            {
              "type": "原文",
              "content": "震，动也，地不震者也。震，故谨而日之也。"
            },
            {
              "type": "原文",
              "content": "十二、冬，楚子使萩来聘。"
            },
            {
              "type": "原文",
              "content": "楚无大夫，其曰荻何也？以其来我，褒之也。"
            },
            {
              "type": "原文",
              "content": "十三、秦人来归僖公、成风之襚。"
            },
            {
              "type": "原文",
              "content": "秦人弗夫人也，即外之弗夫人而见正焉。"
            },
            {
              "type": "原文",
              "content": "十四、葬曹共公。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FE1B912D2596BE3F8.aspx",
          "paragraphs": [
            {
              "type": "原文",
              "content": "一、十年，春，王三月，辛卯，臧孙辰卒。"
            },
            {
              "type": "原文",
              "content": "二、夏，秦伐晋。"
            },
            {
              "type": "原文",
              "content": "三、楚杀其大夫宜申。"
            },
            {
              "type": "原文",
              "content": "四、自正月不雨，至于秋七月。"
            },
            {
              "type": "原文",
              "content": "历时而言不雨，文不闵雨也。不闵雨者，无志乎民也。"
            },
            {
              "type": "原文",
              "content": "五、及苏子盟于女栗。"
            },
            {
              "type": "原文",
              "content": "六、冬，狄侵宋。"
            },
            {
              "type": "原文",
              "content": "七、楚子、蔡侯次于厥貉。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FAF9024C61EFBCBDC.aspx",
          "paragraphs": [
            {
              "type": "原文",
              "content": "一、十有一年，春，楚子伐麇。"
            },
            {
              "type": "原文",
              "content": "二、夏，叔彭生会晋郄缺于承匡。"
            },
            {
              "type": "原文",
              "content": "三、秋，曹伯来朝。"
            },
            {
              "type": "原文",
              "content": "四、公子遂如宋。"
            },
            {
              "type": "原文",
              "content": "五、狄侵齐。"
            },
            {
              "type": "原文",
              "content": "六、冬，十月，甲午，叔孙得臣败狄于咸。"
            },
            {
              "type": "原文",
              "content": "不言帅师而言败，何也？直败，一人之辞也。一人而曰败何也？以众焉言之也。传曰，长狄也，弟兄三人，佚害中国，瓦石不能害。叔孙得臣，最善射者也。射其目，身横九亩。断其首，眉见于轼。然则何为不言获也？曰，古者，不重创，不擒二毛，故不言获，为内讳也。其之齐者，王子成父杀之。则未知其之晋者也。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F27AA9AC7A445B27C.aspx",
          "paragraphs": [
            {
              "type": "原文",
              "content": "一、十有二年，春，王正月，郕伯来奔。"
            },
            {
              "type": "原文",
              "content": "二、杞伯来朝。"
            },
            {
              "type": "原文",
              "content": "三、二月，庚子，子叔姬卒。"
            },
            {
              "type": "原文",
              "content": "其曰子叔姬，贵也，公之母姊妹也。其一传曰，许嫁，以卒之也。男子二十而冠，冠而列。丈夫三十而娶。女子十五而许嫁，二十而嫁。"
            },
            {
              "type": "原文",
              "content": "四、夏，楚人围巢。"
            },
            {
              "type": "原文",
              "content": "五、秋，滕子来朝。"
            },
            {
              "type": "原文",
              "content": "六、秦伯使术来聘。"
            },
            {
              "type": "原文",
              "content": "七、冬，十有二月，戊午，晋人、秦人战于河曲。"
            },
            {
              "type": "原文",
              "content": "不言及，秦、晋之战已亟，故略之也。"
            },
            {
              "type": "原文",
              "content": "八、季孙行父帅师城诸及郓。"
            },
            {
              "type": "原文",
              "content": "称帅师，言有难也。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4FF9F4C0B2FF25E9B6.aspx",
          "paragraphs": [
            {
              "type": "原文",
              "content": "一、十有三年，春，王正月。"
            },
            {
              "type": "原文",
              "content": "二、夏，五月，壬午，陈侯朔卒。"
            },
            {
              "type": "原文",
              "content": "三、邾子蘧篨卒。"
            },
            {
              "type": "原文",
              "content": "四、自正月不雨，至于秋七月。"
            },
            {
              "type": "原文",
              "content": "五、大室屋坏。"
            },
            {
              "type": "原文",
              "content": "大室屋坏者，有坏道也，讥不修也。大室犹世室也。周公曰大庙，伯禽曰大室，群公曰宫。礼，宗庙之事，君亲割，夫人亲舂，敬之至也。为社稷之主，而先君之庙坏，极称之，志不敬也。"
            },
            {
              "type": "原文",
              "content": "六、冬，公如晋。卫侯会公于沓。"
            },
            {
              "type": "原文",
              "content": "七、狄侵卫。"
            },
            {
              "type": "原文",
              "content": "八、十有二月，乙丑，公及晋侯盟。"
            },
            {
              "type": "原文",
              "content": "九、公还自晋，郑伯会公于棐。"
            },
            {
              "type": "原文",
              "content": "还者，事未毕也，自晋事毕也。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4F2874AC601F882C24.aspx",
          "paragraphs": [
            {
              "type": "原文",
              "content": "一、十有四年，春，王正月，公至自晉。"
            },
            {
              "type": "原文",
              "content": "二、邾人伐我南鄙，叔彭生帥師伐邾。"
            },
            {
              "type": "原文",
              "content": "三、夏，五月，乙亥，齊侯潘卒。"
            },
            {
              "type": "原文",
              "content": "四、六月，公會宋公、陳侯、衞侯、鄭伯、許伯、曹伯、晉趙盾。癸酉，同盟於新城。"
            },
            {
              "type": "原文",
              "content": "同者，有同也，同外楚也。"
            },
            {
              "type": "原文",
              "content": "五、秋，七月，有星孛入於北斗。"
            },
            {
              "type": "原文",
              "content": "孛之為言猶茀也。其曰入北斗，斗有環域也。"
            },
            {
              "type": "原文",
              "content": "六、公至自會。"
            },
            {
              "type": "原文",
              "content": "七、晉人納捷菑於邾，弗克納。"
            },
            {
              "type": "原文",
              "content": "是郤克也，其曰人何也？微之也。何為微之也？長轂五百乘，綿地千里，過宋、鄭、滕、薛，敻入千乘之國，欲變人之主。至城下，然後知，何知之晚也。弗克納。未伐而曰弗克何也？弗克其義也。捷菑，晉出也。貜且，齊出也。貜且，正也。捷菑，不正也。"
            },
            {
              "type": "原文",
              "content": "八、九月，甲申，公孫敖卒於齊。"
            },
            {
              "type": "原文",
              "content": "奔大夫不言卒，而言卒何也？為受其喪，不可不卒也。其地於外也。"
            },
            {
              "type": "原文",
              "content": "九、齊公子商人弒其君舍。"
            },
            {
              "type": "原文",
              "content": "舍未踰年，其曰君何也？成舍之為君，所以重商人之弒也。商人其不以國氏何也？不以嫌代嫌也。舍之不日何也？未成為君也。"
            },
            {
              "type": "原文",
              "content": "十、宋子哀來奔。"
            },
            {
              "type": "原文",
              "content": "其曰子哀，失之也。"
            },
            {
              "type": "原文",
              "content": "十一、冬，單伯如齊。"
            },
            {
              "type": "原文",
              "content": "十二、齊人執單伯。"
            },
            {
              "type": "原文",
              "content": "私罪也。單伯淫於齊，齊人執之。"
            },
            {
              "type": "原文",
              "content": "十三、齊人執子叔姬。"
            },
            {
              "type": "原文",
              "content": "叔姬同罪也。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4FE2FACCE3DC2E2E3F.aspx",
          "paragraphs": [
            {
              "type": "原文",
              "content": "一、十有五年，春，季孙行父如晋。"
            },
            {
              "type": "原文",
              "content": "二、三月，宋司马华孙来盟。"
            },
            {
              "type": "原文",
              "content": "司马，官也。其以官称，无君之辞也。来盟者何？前定也。不言及者，以国与之也。"
            },
            {
              "type": "原文",
              "content": "三、夏，曹伯来朝。"
            },
            {
              "type": "原文",
              "content": "四、齐人归公孙敖之丧。"
            },
            {
              "type": "原文",
              "content": "五、六月，辛丑，朔，日有食之。鼓，用牲于社。"
            },
            {
              "type": "原文",
              "content": "六、单伯至自齐。"
            },
            {
              "type": "原文",
              "content": "大夫执则致，致则名。此其不名何也？天子之命大夫也。"
            },
            {
              "type": "原文",
              "content": "七、晋郄缺帅师伐蔡。戊申，入蔡。"
            },
            {
              "type": "原文",
              "content": "八、秋，齐人侵我西鄙。"
            },
            {
              "type": "原文",
              "content": "其曰鄙，远之也。其远之何也？不以难介我国也。"
            },
            {
              "type": "原文",
              "content": "九、季孙行父如晋。"
            },
            {
              "type": "原文",
              "content": "十、冬，十有一月，诸侯盟于扈。"
            },
            {
              "type": "原文",
              "content": "十一、十有二月，齐人来归子叔姬。"
            },
            {
              "type": "原文",
              "content": "其曰子叔姬，贵之也。其言来归何也？父母之于子，虽有罪，犹欲其免也。"
            },
            {
              "type": "原文",
              "content": "十二、齐侯侵我西鄙，遂伐曹，入其郛。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4F0A0DEF0036BEA59B.aspx",
          "paragraphs": [
            {
              "type": "原文",
              "content": "一、十有六年，春，季孙行父会齐侯于阳谷，齐侯弗及盟。"
            },
            {
              "type": "原文",
              "content": "弗及者，内辞也。行父失命矣。齐得，内辞也。"
            },
            {
              "type": "原文",
              "content": "二、夏，五月，公四不视朔。"
            },
            {
              "type": "原文",
              "content": "天子告朔于诸侯，诸侯受乎祢庙，礼也。四不视朔，公不臣也，以公为厌政以甚矣。"
            },
            {
              "type": "原文",
              "content": "三、六月，戊辰，公子遂及齐侯盟于师丘。"
            },
            {
              "type": "原文",
              "content": "复行父之盟也。"
            },
            {
              "type": "原文",
              "content": "四、秋，八月，辛未，夫人姜氏薨。"
            },
            {
              "type": "原文",
              "content": "五、毁泉台。"
            },
            {
              "type": "原文",
              "content": "丧不贰事，贰事，缓丧也。以文为多失道矣。自古为之，今毁之，不如勿处而已矣。"
            },
            {
              "type": "原文",
              "content": "六、楚人、秦人、巴人灭庸。"
            },
            {
              "type": "原文",
              "content": "七、冬，十有一月，宋人弒其君杵臼。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4FB1BC2EBAA52F823A.aspx",
          "paragraphs": [
            {
              "type": "原文",
              "content": "一、十有七年，春，晋人、卫人、陈人、郑人伐宋。"
            },
            {
              "type": "原文",
              "content": "二、夏，四月，癸亥，葬我小君声姜。"
            },
            {
              "type": "原文",
              "content": "三、齐侯伐我西鄙。六月，癸未，公及齐侯盟于谷。"
            },
            {
              "type": "原文",
              "content": "四、诸侯会于扈。"
            },
            {
              "type": "原文",
              "content": "五、秋，公至自谷。"
            },
            {
              "type": "原文",
              "content": "六、冬，公子遂如齐。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F97CCCE5D63B111D2.aspx",
          "paragraphs": [
            {
              "type": "原文",
              "content": "一、十有八年，春，王二月，丁丑，公薨于台下。"
            },
            {
              "type": "原文",
              "content": "台下，非正也。"
            },
            {
              "type": "原文",
              "content": "二、秦伯罃卒。"
            },
            {
              "type": "原文",
              "content": "三、夏，五月，戊戌，齐人弒其君商人。"
            },
            {
              "type": "原文",
              "content": "四、六月，癸酉，葬我君文公。"
            },
            {
              "type": "原文",
              "content": "五、秋，公子遂、叔孙得臣如齐。"
            },
            {
              "type": "原文",
              "content": "使举上客，而不称介，不正其同伦而相介，故列而数之也。"
            },
            {
              "type": "原文",
              "content": "六、冬，十月，子卒。"
            },
            {
              "type": "原文",
              "content": "子卒，不日，故也。"
            },
            {
              "type": "原文",
              "content": "七、夫人姜氏归于齐。"
            },
            {
              "type": "原文",
              "content": "恶宣公也。有不待贬绝，而罪恶见者；有待贬绝，而恶从之者。侄娣者，不孤子之意也。一人有子，三人缓带。一曰就贤也。"
            },
            {
              "type": "原文",
              "content": "八、季孙行父如齐。"
            },
            {
              "type": "原文",
              "content": "九、莒弒其君庶其。"
            }
          ]
        }
      ]
    },
    {
      "title": "宣公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FCDC5E3582172F548.aspx",
          "paragraphs": [
            {
              "type": "原文",
              "content": "一、元年，春，王正月，公即位。"
            },
            {
              "type": "原文",
              "content": "继故而言即位，与闻乎故也。"
            },
            {
              "type": "原文",
              "content": "二、公子遂如齐逆女。"
            },
            {
              "type": "原文",
              "content": "三、三月，遂以夫人妇姜至自齐。"
            },
            {
              "type": "原文",
              "content": "其不言氏，丧未毕，故略之也。其曰妇，缘姑言之之辞也。遂之挈由上致之也。"
            },
            {
              "type": "原文",
              "content": "四、夏，季孙行父如齐。"
            },
            {
              "type": "原文",
              "content": "五、晋放其大夫胥甲父于卫。"
            },
            {
              "type": "原文",
              "content": "放，犹屏也。称国以放，放无罪也。"
            },
            {
              "type": "原文",
              "content": "六、公会齐侯于平州。"
            },
            {
              "type": "原文",
              "content": "七、公子遂如齐。"
            },
            {
              "type": "原文",
              "content": "八、六月，齐人取济西田。"
            },
            {
              "type": "原文",
              "content": "内不言取，言取，授之也，以是为赂齐也。"
            },
            {
              "type": "原文",
              "content": "九、秋，邾子来朝。"
            },
            {
              "type": "原文",
              "content": "十、楚子、郑人侵陈，遂侵宋。晋赵盾帅师救陈。宋公、陈侯、卫侯、曹伯会晋师于棐林，伐郑。"
            },
            {
              "type": "原文",
              "content": "遂，继事也。善救陈也。列数诸侯而会晋赵盾，大赵盾之事也。其曰师何也？以其大之也。于棐林，地而从伐郑，疑辞也。此其地何？则著其美也。"
            },
            {
              "type": "原文",
              "content": "十一、冬，晋赵穿帅师侵崇。"
            },
            {
              "type": "原文",
              "content": "十二、晋人、宋人伐郑。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FC6C5A16F0C2C980E.aspx",
          "paragraphs": [
            {
              "type": "原文",
              "content": "一、二年，春，王二月，壬子，宋华元帅师及郑公子归生帅师战于大棘，宋师败绩，获宋华元。"
            },
            {
              "type": "原文",
              "content": "获者，不与之辞也。言尽其众，以救其将也。以三军敌华元，华元虽获，不病矣。"
            },
            {
              "type": "原文",
              "content": "二、秦师伐晋。"
            },
            {
              "type": "原文",
              "content": "三、夏，晋人、宋人、卫人、陈人侵郑。"
            },
            {
              "type": "原文",
              "content": "四、秋，九月，乙丑，晋赵盾弒其君夷皋。"
            },
            {
              "type": "原文",
              "content": "穿弒也，盾不弒，而曰盾弒何也？以罪盾也。其以罪盾何也？曰灵公朝诸大夫而暴弹之，观其辟丸也。赵盾入谏，不听。出亡，至于郊。赵穿弒公，而后反赵盾。史狐书贼曰：“赵盾弒公。”盾曰：“天乎！天乎！予无罪，孰为盾而忍弒其君者乎？”史狐曰：“子为正卿，入谏不听，出亡不远。君弒，反不讨贼，则志同。志同则书重，非子而谁？”故书之曰，晋赵盾弒其君夷皋者，过在下也。曰，于盾也，见忠臣之至，于许世子止，见孝子之至。"
            },
            {
              "type": "原文",
              "content": "五、冬，十月，乙亥，天王崩。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4FC68A72E827EE68E2.aspx",
          "paragraphs": [
            {
              "type": "原文",
              "content": "一、三年，春，王正月，郊牛之口伤。"
            },
            {
              "type": "原文",
              "content": "之口，缓辞也，伤自牛作也。改卜牛，牛死，乃不郊，事之变也。乃者，亡乎人之辞也。犹三望。"
            },
            {
              "type": "原文",
              "content": "二、葬匡王。"
            },
            {
              "type": "原文",
              "content": "三、楚子伐陆浑戎。"
            },
            {
              "type": "原文",
              "content": "四、夏，楚人侵郑。"
            },
            {
              "type": "原文",
              "content": "五、秋，赤狄侵齐。"
            },
            {
              "type": "原文",
              "content": "六、宋师围曹。"
            },
            {
              "type": "原文",
              "content": "七、冬，十月，丙戌，郑伯兰卒。"
            },
            {
              "type": "原文",
              "content": "八、葬郑穆公。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F247D0970158123AD.aspx",
          "paragraphs": [
            {
              "type": "原文",
              "content": "一、四年，春，王正月，公及齐侯平莒及郯，莒人不肯。公伐莒，取向。"
            },
            {
              "type": "原文",
              "content": "及者，内为志焉尔。平，成也。不肯者，可以肯也。伐犹可，取向甚矣。莒人辞不受治也。伐莒，义兵也。取向，非也，乘义而为利也。"
            },
            {
              "type": "原文",
              "content": "二、秦伯稻卒。"
            },
            {
              "type": "原文",
              "content": "三、夏，六月，乙酉，郑公子归生弒其君夷。"
            },
            {
              "type": "原文",
              "content": "四、赤狄侵齐。"
            },
            {
              "type": "原文",
              "content": "五、秋，公如齐。"
            },
            {
              "type": "原文",
              "content": "六、公至自齐。"
            },
            {
              "type": "原文",
              "content": "七、冬，楚子伐郑。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4FAFC4DD6198255142.aspx",
          "paragraphs": [
            {
              "type": "原文",
              "content": "一、五年，春，公如齐。"
            },
            {
              "type": "原文",
              "content": "二、夏，公至自齐。"
            },
            {
              "type": "原文",
              "content": "三、秋，九月，齐高固来迎子叔姬。"
            },
            {
              "type": "原文",
              "content": "诸侯之嫁子于大夫，主大夫以与之。来者，接内也。不正其接内，故不与夫妇之称也。"
            },
            {
              "type": "原文",
              "content": "四、叔孙得臣卒。"
            },
            {
              "type": "原文",
              "content": "五、冬，齐高固及子叔姬来。"
            },
            {
              "type": "原文",
              "content": "及者，及吾子叔姬也。为使来者，不使得归之意也。"
            },
            {
              "type": "原文",
              "content": "六、楚人伐郑。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F00F2F239114D2EBB.aspx",
          "paragraphs": [
            {
              "type": "原文",
              "content": "一、六年，春，晋赵盾、卫孙免侵陈。"
            },
            {
              "type": "原文",
              "content": "此帅师也，其不言帅师何也？不正其败前事，故不与帅师也。"
            },
            {
              "type": "原文",
              "content": "二、夏，四月。"
            },
            {
              "type": "原文",
              "content": "三、秋，八月，螽。"
            },
            {
              "type": "原文",
              "content": "四、冬，十月。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4FB34B406A731E4C45.aspx",
          "paragraphs": [
            {
              "type": "原文",
              "content": "一、七年，春，卫侯使孙良夫来盟。"
            },
            {
              "type": "原文",
              "content": "来盟，前定也。不言及者，以国与之。不言其人，亦以国与之。不日，前定之盟不日。"
            },
            {
              "type": "原文",
              "content": "二、夏，公会齐侯伐莱。"
            },
            {
              "type": "原文",
              "content": "三、秋，公至自伐莱。"
            },
            {
              "type": "原文",
              "content": "四、冬，公会晋侯、宋公、卫侯、郑伯、曹伯于黑壤。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F9EDBE53A03C6E903.aspx",
          "paragraphs": [
            {
              "type": "原文",
              "content": "一、八年，春，公至自会。"
            },
            {
              "type": "原文",
              "content": "二、夏，六月，公子遂如齐，至黄乃复。"
            },
            {
              "type": "原文",
              "content": "乃者，亡乎人之辞也。复者，事毕也，不专公命也。"
            },
            {
              "type": "原文",
              "content": "三、辛巳，有事于大庙。仲遂卒于垂。壬午，犹绎。万入，去钥。"
            },
            {
              "type": "原文",
              "content": "为若反命而后卒也。此公子也，其曰仲何也？疏之也。何为疏之也？是不卒者也。不疏则无用见其不卒也。则其卒之何也？以讥乎宣也。其讥乎宣何也？闻大夫之丧，则去乐卒事。犹者，可以已之辞也。绎者，祭之旦日之享宾也。以其为之变，讥之也。"
            },
            {
              "type": "原文",
              "content": "四、戊子，夫人熊氏薨。"
            },
            {
              "type": "原文",
              "content": "五、晋师、白狄伐秦。"
            },
            {
              "type": "原文",
              "content": "六、楚人灭舒鄝。"
            },
            {
              "type": "原文",
              "content": "七、秋，七月，甲子，日有食之，既。"
            },
            {
              "type": "原文",
              "content": "八、冬，十月，己丑，葬我小君顷熊。雨，不克葬。庚寅，日中而克葬。"
            },
            {
              "type": "原文",
              "content": "葬既有日，不为雨止，礼也。雨不克葬，丧不以制也。而，缓辞也。足乎日之辞也。"
            },
            {
              "type": "原文",
              "content": "九、城平阳。"
            },
            {
              "type": "原文",
              "content": "十、楚师伐陈。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FB2CBC995E0DEC099.aspx",
          "paragraphs": [
            {
              "type": "原文",
              "content": "一、九年，春，王正月，公如齐。"
            },
            {
              "type": "原文",
              "content": "二、公至自齐。"
            },
            {
              "type": "原文",
              "content": "三、夏，仲孙蔑如京师。"
            },
            {
              "type": "原文",
              "content": "四、齐侯伐莱。"
            },
            {
              "type": "原文",
              "content": "五、秋，取根牟。"
            },
            {
              "type": "原文",
              "content": "六、八月，滕子卒。"
            },
            {
              "type": "原文",
              "content": "七、九月，晋侯、宋公、卫侯、郑伯、曹伯会于扈。"
            },
            {
              "type": "原文",
              "content": "八、晋荀林父帅师伐陈。"
            },
            {
              "type": "原文",
              "content": "九、辛酉，晋侯黑臀卒于扈。"
            },
            {
              "type": "原文",
              "content": "其地，于外也。其日，未踰竟也。"
            },
            {
              "type": "原文",
              "content": "十、冬，十月，癸酉，卫侯郑卒。"
            },
            {
              "type": "原文",
              "content": "十一、宋人围滕。"
            },
            {
              "type": "原文",
              "content": "十二、楚子伐郑。"
            },
            {
              "type": "原文",
              "content": "十三、晋郄缺帅师救郑。"
            },
            {
              "type": "原文",
              "content": "十四、陈杀其大夫泄冶。"
            },
            {
              "type": "原文",
              "content": "称国以杀其大夫，杀无罪也。泄冶之无罪如何？陈灵公通于夏征舒之家。公孙宁、仪行父亦通其家。或衣其衣，或衷其襦，以相戏于朝。泄冶闻之，入谏曰：“使国人闻之则犹可，使仁人闻之则不可。”君愧于泄冶，不能用其言而杀之。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FF7CAB77B90BDC4DC.aspx",
          "paragraphs": [
            {
              "type": "原文",
              "content": "一、十年，春，公如齐。"
            },
            {
              "type": "原文",
              "content": "二、公至自齐。"
            },
            {
              "type": "原文",
              "content": "三、齐人归我济西田。"
            },
            {
              "type": "原文",
              "content": "公娶齐，齐由以为兄弟反之。不言来，公如齐受之也。"
            },
            {
              "type": "原文",
              "content": "四、夏，四月，丙辰，日有食之。"
            },
            {
              "type": "原文",
              "content": "五、己巳，齐侯元卒。"
            },
            {
              "type": "原文",
              "content": "六、齐崔氏出奔卫。"
            },
            {
              "type": "原文",
              "content": "氏者，举族而出之之辞也。"
            },
            {
              "type": "原文",
              "content": "七、公如齐。"
            },
            {
              "type": "原文",
              "content": "八、公至自齐。"
            },
            {
              "type": "原文",
              "content": "九、癸巳，陈夏征舒弒其君平国。"
            },
            {
              "type": "原文",
              "content": "十、六月，宋师伐滕。"
            },
            {
              "type": "原文",
              "content": "十一、公孙归父如齐，葬齐惠公。"
            },
            {
              "type": "原文",
              "content": "十二、晋人、宋人、卫人、曹人伐郑。"
            },
            {
              "type": "原文",
              "content": "十三、秋，天王使王季子来聘。"
            },
            {
              "type": "原文",
              "content": "其曰王季，王子也。其曰子，尊之也。聘，问也。"
            },
            {
              "type": "原文",
              "content": "十四、公孙归父帅师伐邾，取绎。"
            },
            {
              "type": "原文",
              "content": "十五、大水。"
            },
            {
              "type": "原文",
              "content": "十六、季孙行父如齐。"
            },
            {
              "type": "原文",
              "content": "十七、冬，公孙归父如齐。"
            },
            {
              "type": "原文",
              "content": "十八、齐侯使国佐来聘。"
            },
            {
              "type": "原文",
              "content": "十九、饥。"
            },
            {
              "type": "原文",
              "content": "二十、楚子伐郑。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FE501DE5C9EF71B27.aspx",
          "paragraphs": [
            {
              "type": "原文",
              "content": "一、十有一年，春，王正月。"
            },
            {
              "type": "原文",
              "content": "二、夏，楚子、陈侯、郑伯盟于夷陵。"
            },
            {
              "type": "原文",
              "content": "三、公孙归父会齐人伐莒。"
            },
            {
              "type": "原文",
              "content": "四、秋，晋侯会狄于攒函。"
            },
            {
              "type": "原文",
              "content": "不言及，外狄。"
            },
            {
              "type": "原文",
              "content": "五、冬，十月，楚人杀陈夏征舒。"
            },
            {
              "type": "原文",
              "content": "此入而杀也，其不言入何也？外征舒于陈也。其外征舒于陈何也？明楚之讨有罪也。"
            },
            {
              "type": "原文",
              "content": "六、丁亥，楚子入陈。"
            },
            {
              "type": "原文",
              "content": "入者，内弗受也。日入，恶入者也。何用弗受也？不使夷狄为中国也。"
            },
            {
              "type": "原文",
              "content": "七、纳公孙宁、仪行父于陈。"
            },
            {
              "type": "原文",
              "content": "纳者，内弗受也。辅人之不能民而讨，犹可；入人之国，制人之上下，使不得其君臣之道，不可。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4FC157FF9C040D4C89.aspx",
          "paragraphs": [
            {
              "type": "原文",
              "content": "一、十有二年，春，葬陈灵公。"
            },
            {
              "type": "原文",
              "content": "二、楚子围郑。"
            },
            {
              "type": "原文",
              "content": "三、夏，六月，乙卯，晋荀林父帅师及楚子战于邲，晋师败绩。"
            },
            {
              "type": "原文",
              "content": "绩，功也。功，事也。日其事，败也。"
            },
            {
              "type": "原文",
              "content": "四、秋，七月。"
            },
            {
              "type": "原文",
              "content": "五、冬，十有二月，戊寅，楚子灭萧。"
            },
            {
              "type": "原文",
              "content": "六、晋人、宋人、卫人、曹人同盟于清丘。"
            },
            {
              "type": "原文",
              "content": "七、宋师伐陈，卫人救陈。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F3A4F25B97CD30ABA.aspx",
          "paragraphs": [
            {
              "type": "原文",
              "content": "一、十有三年，春，齐师伐莒。"
            },
            {
              "type": "原文",
              "content": "二、夏，楚子伐宋。"
            },
            {
              "type": "原文",
              "content": "三、秋，螽。"
            },
            {
              "type": "原文",
              "content": "四、冬，晋杀其大夫先縠。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4F5BF363B9F650B416.aspx",
          "paragraphs": [
            {
              "type": "原文",
              "content": "一、十有四年，春，卫杀其大夫孔达。"
            },
            {
              "type": "原文",
              "content": "二、夏，五月，壬申，曹伯寿卒。"
            },
            {
              "type": "原文",
              "content": "三、晋侯伐郑。"
            },
            {
              "type": "原文",
              "content": "四、秋，九月，楚子围宋。"
            },
            {
              "type": "原文",
              "content": "五、葬曹文公。"
            },
            {
              "type": "原文",
              "content": "六、冬，公孙归父会齐侯于谷。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4FA52307CB30DC88E6.aspx",
          "paragraphs": [
            {
              "type": "原文",
              "content": "一、十有五年，春，公孙归父会楚子于宋。"
            },
            {
              "type": "原文",
              "content": "二、夏，五月，宋人及楚人平。"
            },
            {
              "type": "原文",
              "content": "平者，成也。善其量力而反义也。人者，众辞也。平称众，上下欲之也。外平不道，以吾人之存焉道之也。"
            },
            {
              "type": "原文",
              "content": "三、六月，癸卯，晋师灭赤狄潞氏，以潞子婴儿归。"
            },
            {
              "type": "原文",
              "content": "灭国有三术，中国谨日，卑国月，夷狄不日。其日，潞子婴儿贤也。"
            },
            {
              "type": "原文",
              "content": "四、秦人伐晋。"
            },
            {
              "type": "原文",
              "content": "五、王札子杀召伯、毛伯。"
            },
            {
              "type": "原文",
              "content": "王札子者，当上之辞也。杀召伯、毛伯，不言其何也？两下相杀也。两下相杀，不志乎春秋，此其志何也？矫王命以杀之，非忿怒相杀也，故曰，以王命杀也。以王命杀则何志焉？为天下主者，天也。继天者，君也。君之所存者，命也。为人臣而侵其君之命而用之，是不臣也。为人君而失其命，是不君也。君不君，臣不臣，此天下所以倾也。"
            },
            {
              "type": "原文",
              "content": "六、秋，螽。"
            },
            {
              "type": "原文",
              "content": "七、仲孙蔑会齐高固于无娄。"
            },
            {
              "type": "原文",
              "content": "八、初税亩。"
            },
            {
              "type": "原文",
              "content": "初者，始也。古者什一，藉而不税。初税亩，非正也。古者三百步为里，名曰井田。井田者，九百亩，公田居一。私田稼不善则非吏，公田稼不善则非民。初税亩者，非公之去公田，而履亩十取一也。以公之与民为已悉矣。古者公田为居，井灶葱韭尽取焉。"
            },
            {
              "type": "原文",
              "content": "九、冬，蝝生。"
            },
            {
              "type": "原文",
              "content": "蝝非灾也。其曰蝝，非税亩之灾也。"
            },
            {
              "type": "原文",
              "content": "十、饥。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4F454709D23EFD297A.aspx",
          "paragraphs": [
            {
              "type": "原文",
              "content": "一、十有六年，春，王正月，晋人灭赤狄甲氏及留吁。"
            },
            {
              "type": "原文",
              "content": "二、夏，成周宣榭灾。"
            },
            {
              "type": "原文",
              "content": "周灾，不志也，其曰宣榭何也？以乐器之所藏，目之也。"
            },
            {
              "type": "原文",
              "content": "三、秋，郯伯姬来归。"
            },
            {
              "type": "原文",
              "content": "四、冬，大有年。"
            },
            {
              "type": "原文",
              "content": "五谷大熟为大有年。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4F6D21DADF4A4A2F86.aspx",
          "paragraphs": [
            {
              "type": "原文",
              "content": "一、十有七年，春，王正月，庚子，许男锡我卒。"
            },
            {
              "type": "原文",
              "content": "二、丁未，蔡侯申卒。"
            },
            {
              "type": "原文",
              "content": "三、夏，葬许昭公。"
            },
            {
              "type": "原文",
              "content": "四、葬蔡文公。"
            },
            {
              "type": "原文",
              "content": "五、六月，癸卯，日有食之。"
            },
            {
              "type": "原文",
              "content": "六、己未，公会晋侯、卫侯、曹伯、邾子，同盟于断道。"
            },
            {
              "type": "原文",
              "content": "同者，有同也，同外楚也。"
            },
            {
              "type": "原文",
              "content": "七、秋，公至自会。"
            },
            {
              "type": "原文",
              "content": "八、冬，十有一月，壬午，公弟叔肸卒。"
            },
            {
              "type": "原文",
              "content": "其曰公弟叔肸，贤之也。其贤之何也？宣弒而非之也。非之则胡为不去也？曰“兄弟也，何去而之？”与之财，则曰：“我足矣。”织屦而食，终身不食宣公之食。君子以是为通恩也，以取贵乎春秋。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F1576D1386E7353C1.aspx",
          "paragraphs": [
            {
              "type": "原文",
              "content": "一、十有八年，春，晋侯、卫世子臧伐齐。"
            },
            {
              "type": "原文",
              "content": "二、公伐杞。"
            },
            {
              "type": "原文",
              "content": "三、夏，四月。"
            },
            {
              "type": "原文",
              "content": "四、秋，七月，邾人戕缯子于缯。"
            },
            {
              "type": "原文",
              "content": "戕犹残也，梲杀也。"
            },
            {
              "type": "原文",
              "content": "五、甲戌，楚子吕卒。"
            },
            {
              "type": "原文",
              "content": "夷狄不卒，卒，少进也。卒而不日，日，少进也。日而不言正，不正，简之也。"
            },
            {
              "type": "原文",
              "content": "六、公孙归父如晋。"
            },
            {
              "type": "原文",
              "content": "七、冬，十月，壬戌，公薨于路寝。"
            },
            {
              "type": "原文",
              "content": "正寝也。"
            },
            {
              "type": "原文",
              "content": "八、归父还自晋，至柽，遂奔齐。"
            },
            {
              "type": "原文",
              "content": "还者，事未毕也，自晋事毕也。与人之子，守其父之殡。损殡而奔其父之使者，是以奔父也。遂，继事也。"
            }
          ]
        }
      ]
    },
    {
      "title": "成公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FCCEAFB834389953A.aspx",
          "paragraphs": [
            {
              "type": "原文",
              "content": "一、元年，春，王正月，公即位。"
            },
            {
              "type": "原文",
              "content": "二、二月，辛酉，葬我君宣公。"
            },
            {
              "type": "原文",
              "content": "三、无冰。"
            },
            {
              "type": "原文",
              "content": "终时无冰则志。此未终时而言无冰何也？终无冰矣，加之寒之辞也。"
            },
            {
              "type": "原文",
              "content": "四、三月，作丘甲。"
            },
            {
              "type": "原文",
              "content": "作，为也，丘为甲也。丘甲，国之事也。丘作甲，非正也。丘作甲之为非正何也？古者，立国家，百官具，农工皆有职以事上。古者，有四民，有士民，有商民，有农民，有工民。夫甲，非人人之所能为也。丘作甲，非正也。"
            },
            {
              "type": "原文",
              "content": "五、夏，臧孙许及晋侯盟于赤棘。"
            },
            {
              "type": "原文",
              "content": "六、秋，王师败绩于贸戎。"
            },
            {
              "type": "原文",
              "content": "不言战，莫之敢敌也。为尊者讳敌不讳败，为亲者讳败不讳敌，尊尊亲亲之义也。然则孰败之？晋也。"
            },
            {
              "type": "原文",
              "content": "七、冬，十月。"
            },
            {
              "type": "原文",
              "content": "八、（无经）"
            },
            {
              "type": "原文",
              "content": "季孙行父秃，晋郄克眇，卫孙良夫跛，曹公子手偻，同时聘于齐。齐侯使秃者御秃者，使眇者御眇者，使跛者御跛者，使偻者御偻者。萧同侄子处台上而笑之。闻于客，客不说而去，相与立胥闾而语，移日不解。齐人有知之者曰：“齐之患，必自此始矣。”"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FECF38A9E3C4BC9A6.aspx",
          "paragraphs": [
            {
              "type": "原文",
              "content": "一、二年，春，齐侯伐我北鄙。"
            },
            {
              "type": "原文",
              "content": "二、夏，四月，丙戌，卫孙良夫帅师及齐师战于新筑，卫师败绩。"
            },
            {
              "type": "原文",
              "content": "三、六月，癸酉，季孙行父、臧孙许、叔孙侨如、公孙婴齐帅师会晋郄克、卫孙良夫、曹公子手，及齐侯战于鞌，齐师败绩。"
            },
            {
              "type": "原文",
              "content": "其日，或曰日其战也，或曰日其悉也。曹无大夫，其曰公子何也？以吾之四大夫在焉，举其贵者也。"
            },
            {
              "type": "原文",
              "content": "四、秋，七月，齐侯使国佐如师。乙酉，及国佐盟于爰娄。"
            },
            {
              "type": "原文",
              "content": "鞌，去国五百里。爰娄，去国五十里。一战绵地五百里，焚雍门之茨，侵车东至海。君子闻之曰：“夫甚。”甚之辞焉，齐有以取之也。齐之有以取之何也？败卫师于新筑，侵我北鄙，敖郄献子，齐有以取之也。爰娄在师之外。郄克曰：“反鲁、卫之侵地，以纪侯之甗来，以萧同侄子之母为质，使耕者皆东其亩，然后与子盟。”国佐曰：“反鲁、卫之侵地，以纪侯之甗来，则诺。以萧同侄子之母为质，则是齐侯之母也。齐侯之母，犹晋君之母也，晋君之母犹齐侯之母也。使耕者尽东其亩，则是终士齐也，不可。请一战，一战不克，请再；再不克，请三；三不克，请四；四不克，请五；五不克，举国而授。”于是而与之盟。"
            },
            {
              "type": "原文",
              "content": "五、八月，壬午，宋公鲍卒。"
            },
            {
              "type": "原文",
              "content": "六、庚寅，卫侯速卒。"
            },
            {
              "type": "原文",
              "content": "七、取汶阳田。"
            },
            {
              "type": "原文",
              "content": "八、冬，楚师、郑师侵卫。"
            },
            {
              "type": "原文",
              "content": "九、十有一月，公会楚公子婴齐于蜀。"
            },
            {
              "type": "原文",
              "content": "楚无大夫，其曰公子何也？婴齐亢也。"
            },
            {
              "type": "原文",
              "content": "十、丙申，公及楚人、秦人、宋人、陈人、卫人、郑人、齐人、曹人、邾人、薛人、缯人盟于蜀。"
            },
            {
              "type": "原文",
              "content": "楚其称人何也？于是而后公得其所也。会与盟同月，则地会，不地盟。不同月，则地会地盟。此其地会地盟何也？以公得其所，申其事也。今之屈，向之骄也。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F78FACE70F558225F.aspx",
          "paragraphs": [
            {
              "type": "原文",
              "content": "一、三年，春，王正月，公会晋侯、宋公、卫侯、曹伯伐郑。"
            },
            {
              "type": "原文",
              "content": "二、辛亥，葬卫穆公。"
            },
            {
              "type": "原文",
              "content": "三、二月，公至自伐郑。"
            },
            {
              "type": "原文",
              "content": "四、甲子，新宫灾，三日哭。"
            },
            {
              "type": "原文",
              "content": "新宫者，祢宫也。三日哭，哀也。其哀，礼也。迫近不敢称谥，恭也。其辞恭且哀，以成公为无讥矣。"
            },
            {
              "type": "原文",
              "content": "五、乙亥，葬宋文公。"
            },
            {
              "type": "原文",
              "content": "六、夏，公如晋。"
            },
            {
              "type": "原文",
              "content": "七、郑公子去疾帅师伐许。"
            },
            {
              "type": "原文",
              "content": "八、公至自晋。"
            },
            {
              "type": "原文",
              "content": "九、秋，叔孙侨如帅师围棘。"
            },
            {
              "type": "原文",
              "content": "十、大雩。"
            },
            {
              "type": "原文",
              "content": "十一、晋郄克、卫孙良夫伐廧咎如。"
            },
            {
              "type": "原文",
              "content": "十二、冬，十有一月，晋侯使荀庚来聘。"
            },
            {
              "type": "原文",
              "content": "十三、卫侯使孙良夫来聘。"
            },
            {
              "type": "原文",
              "content": "十四、丙午，及荀庚盟。"
            },
            {
              "type": "原文",
              "content": "十五、丁未，及孙良夫盟。"
            },
            {
              "type": "原文",
              "content": "其日，公也。来聘而求盟，不言及之者，以国与之也。不言其人，亦以国与之也。不言求，两欲之也。"
            },
            {
              "type": "原文",
              "content": "十六、郑伐许。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4FB932789C0E66ABDF.aspx",
          "paragraphs": [
            {
              "type": "原文",
              "content": "一、四年，春，宋公使华元来聘。"
            },
            {
              "type": "原文",
              "content": "二、三月，壬申，郑伯坚卒。"
            },
            {
              "type": "原文",
              "content": "三、杞伯来朝。"
            },
            {
              "type": "原文",
              "content": "四、夏，四月，甲寅，臧孙许卒。"
            },
            {
              "type": "原文",
              "content": "五、公如晋。"
            },
            {
              "type": "原文",
              "content": "六、葬郑襄公。"
            },
            {
              "type": "原文",
              "content": "七、秋，公至自晋。"
            },
            {
              "type": "原文",
              "content": "八、冬，城郓。"
            },
            {
              "type": "原文",
              "content": "九、郑伯伐许。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F94A8D7A6C2B97F19.aspx",
          "paragraphs": [
            {
              "type": "原文",
              "content": "一、五年，春，王正月，杞叔姬来归。"
            },
            {
              "type": "原文",
              "content": "妇人之义，嫁曰归，反曰来归。"
            },
            {
              "type": "原文",
              "content": "二、仲孙蔑如宋。"
            },
            {
              "type": "原文",
              "content": "三、夏，叔孙侨如会晋荀首于谷。"
            },
            {
              "type": "原文",
              "content": "四、梁山崩。"
            },
            {
              "type": "原文",
              "content": "不日何也？高者有崩道也。有崩道则何以书也？曰梁山崩，壅遏河，三日不流，晋君召伯尊而问焉。伯尊来遇辇者，辇者不辟，使车右下而鞭之。辇者曰：“所以鞭我者，其取道远矣。”伯尊下车而问焉，曰：“子有闻乎？”对曰：“梁山崩，壅遏河，三日不流。”伯尊曰：“君为此召我也，为之奈何？”辇者曰：“天有山，天崩之。天有河，天壅之。虽召伯尊如之何？”伯尊由忠问焉，辇者曰：“君亲素缟，帅群臣而哭之，既而祠焉，斯流矣。”伯尊至，君问之曰：“梁山崩，壅遏河，三日不流，为之奈何？”伯尊曰：“君亲素缟，帅群臣而哭之，既而祠焉，斯流矣。”孔子闻之曰：“伯尊其无绩乎，攘善也。”"
            },
            {
              "type": "原文",
              "content": "五、秋，大水。"
            },
            {
              "type": "原文",
              "content": "六、冬，十一月，己酉，天王崩。"
            },
            {
              "type": "原文",
              "content": "七、十有二月，己丑，公会晋侯、齐侯、宋公、卫侯、郑伯、曹伯、邾子、杞伯同盟于虫牢。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F4EDC1AB8CE7004C1.aspx",
          "paragraphs": [
            {
              "type": "原文",
              "content": "一、六年，春，王正月，公至自会。"
            },
            {
              "type": "原文",
              "content": "二、二月，辛巳，立武宫。"
            },
            {
              "type": "原文",
              "content": "立者，不宜立也。"
            },
            {
              "type": "原文",
              "content": "三、取鄟。"
            },
            {
              "type": "原文",
              "content": "鄟，国也。"
            },
            {
              "type": "原文",
              "content": "四、卫孙良夫帅师侵宋。"
            },
            {
              "type": "原文",
              "content": "五、夏，六月，邾子来朝。"
            },
            {
              "type": "原文",
              "content": "六、公孙婴齐如晋。"
            },
            {
              "type": "原文",
              "content": "七、壬申，郑伯费卒。"
            },
            {
              "type": "原文",
              "content": "八、秋，仲孙蔑、叔孙侨如帅师侵宋。"
            },
            {
              "type": "原文",
              "content": "九、楚公子婴齐帅师伐郑。"
            },
            {
              "type": "原文",
              "content": "十、冬，季孙行父如晋。"
            },
            {
              "type": "原文",
              "content": "十一、晋栾书帅师救郑。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F571A0798437988D6.aspx",
          "paragraphs": [
            {
              "type": "原文",
              "content": "一、七年，春，王正月，鼷鼠食郊牛角，改卜牛。鼷鼠又食郊牛角，乃免牛。"
            },
            {
              "type": "原文",
              "content": "不言日，急辞也，过有司也。郊牛，日展斛角而知伤，展道尽矣，其所以备灾之道不尽也。又，有继之辞也。其，缓辞也。曰，亡乎人矣，非人之所能也，所以免有司之过也。乃，亡乎人之辞也。免牲者，为之缁衣纁裳，有司玄端，奉送至于南郊。免牛亦然。免牲不日不郊，免牛亦然。"
            },
            {
              "type": "原文",
              "content": "二、吴伐郯。"
            },
            {
              "type": "原文",
              "content": "三、夏，五月，曹伯来朝。"
            },
            {
              "type": "原文",
              "content": "四、不郊，犹三望。"
            },
            {
              "type": "原文",
              "content": "五、秋，楚公子婴齐帅师伐郑。"
            },
            {
              "type": "原文",
              "content": "六、公会晋侯、齐侯、宋公、卫侯、曹伯、莒子、邾子、杞伯救郑。八月，戊辰，同盟于马陵。"
            },
            {
              "type": "原文",
              "content": "七、公至自会。"
            },
            {
              "type": "原文",
              "content": "八、吴入州来。"
            },
            {
              "type": "原文",
              "content": "九、冬，大雩。"
            },
            {
              "type": "原文",
              "content": "雩不月而时，非之也。冬无为雩也。"
            },
            {
              "type": "原文",
              "content": "十、卫孙林父出奔晋。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4FBB03EFCC28786B55.aspx",
          "paragraphs": [
            {
              "type": "原文",
              "content": "一、八年，春，晋侯使韩穿来言汶阳之田，归之于齐。"
            },
            {
              "type": "原文",
              "content": "于齐，缓辞也，不使尽我也。"
            },
            {
              "type": "原文",
              "content": "二、晋栾书帅师侵蔡。"
            },
            {
              "type": "原文",
              "content": "三、公孙婴齐如莒。"
            },
            {
              "type": "原文",
              "content": "四、宋公使华元来聘。"
            },
            {
              "type": "原文",
              "content": "五、夏，宋公使公孙寿来纳币。"
            },
            {
              "type": "原文",
              "content": "六、晋杀其大夫赵同、赵括。"
            },
            {
              "type": "原文",
              "content": "七、秋，七月，天子使召伯来锡公命。"
            },
            {
              "type": "原文",
              "content": "礼有受命，无来锡命，锡命，非正也。曰天子何也？曰，见一称也。"
            },
            {
              "type": "原文",
              "content": "八、冬，十月，癸卯，杞叔姬卒。"
            },
            {
              "type": "原文",
              "content": "九、晋侯使士燮来聘。"
            },
            {
              "type": "原文",
              "content": "十、叔孙侨如会晋士燮、齐人、邾人伐郯。"
            },
            {
              "type": "原文",
              "content": "十一、卫人来媵。"
            },
            {
              "type": "原文",
              "content": "媵，浅事也，不志。此其志何也？以伯姬之不得其所，故尽其事也。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F9FD3B9B315BFC948.aspx",
          "paragraphs": [
            {
              "type": "原文",
              "content": "一、九年，春，王正月，杞伯来迎叔姬之丧以归。"
            },
            {
              "type": "原文",
              "content": "夫无逆出妻之丧而为之也。"
            },
            {
              "type": "原文",
              "content": "二、公会晋侯、齐侯、宋公、卫侯、郑伯、曹伯、莒子、杞伯同盟于蒲。"
            },
            {
              "type": "原文",
              "content": "三、公至自会。"
            },
            {
              "type": "原文",
              "content": "四、二月，伯姬归于宋。"
            },
            {
              "type": "原文",
              "content": "五、夏，季孙行父如宋致女。"
            },
            {
              "type": "原文",
              "content": "致者，不致者也。妇人在家制于父，既嫁制于夫。如宋致女，是以我尽之也。不正，故不与内称也。逆者微，故致女详其事，贤伯姬也。"
            },
            {
              "type": "原文",
              "content": "六、晋人来媵。"
            },
            {
              "type": "原文",
              "content": "媵，浅事也，不志。此其志何也？以伯姬之不得其所，故尽其事也。"
            },
            {
              "type": "原文",
              "content": "七、秋，七月，丙子，齐侯无野卒。"
            },
            {
              "type": "原文",
              "content": "八、晋人执郑伯。"
            },
            {
              "type": "原文",
              "content": "九、晋栾书帅师伐郑。"
            },
            {
              "type": "原文",
              "content": "不言战，以郑伯也。为尊者讳耻，为贤者讳过，为亲者讳疾。"
            },
            {
              "type": "原文",
              "content": "十、冬，十有一月，葬齐顷公。"
            },
            {
              "type": "原文",
              "content": "十一、楚公子婴齐帅师伐莒。庚申，莒溃。楚人入郓。"
            },
            {
              "type": "原文",
              "content": "其日，莒虽夷狄，犹中国也。大夫溃莒而之楚，是以知其上为事也。恶之，故谨而日之也。"
            },
            {
              "type": "原文",
              "content": "十二、秦人、白狄伐晋。"
            },
            {
              "type": "原文",
              "content": "十三、郑人围许。"
            },
            {
              "type": "原文",
              "content": "十四、城中城。"
            },
            {
              "type": "原文",
              "content": "城中城者，非外民也。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F14932B0BD61BBC12.aspx",
          "paragraphs": [
            {
              "type": "原文",
              "content": "一、十年，春，卫侯之弟黑背帅师侵郑。"
            },
            {
              "type": "原文",
              "content": "二、夏，四月，五卜郊，不从，乃不郊。"
            },
            {
              "type": "原文",
              "content": "夏四月，不时也。五卜，强也。乃者，亡乎人之辞也。"
            },
            {
              "type": "原文",
              "content": "三、五月，公会晋侯、齐侯、宋公、卫侯、曹伯伐郑。"
            },
            {
              "type": "原文",
              "content": "四、齐人来媵。"
            },
            {
              "type": "原文",
              "content": "五、丙午，晋侯獳卒。"
            },
            {
              "type": "原文",
              "content": "六、秋，七月，公如晋。"
            },
            {
              "type": "原文",
              "content": "七、冬，十月。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4F732A73A66CA1758C.aspx",
          "paragraphs": [
            {
              "type": "原文",
              "content": "一、十有一年，春，王三月，公至自晋。"
            },
            {
              "type": "原文",
              "content": "二、晋侯使郄犨来聘，己丑，及郄犨盟。"
            },
            {
              "type": "原文",
              "content": "三、夏，季孙行父如晋。"
            },
            {
              "type": "原文",
              "content": "四、秋，叔孙侨如如齐。"
            },
            {
              "type": "原文",
              "content": "五、冬，十月。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4FA31B6737864E24F8.aspx",
          "paragraphs": [
            {
              "type": "原文",
              "content": "一、十有二年，春，周公出奔晋。"
            },
            {
              "type": "原文",
              "content": "周有入无出。曰出，上下一见之也。言其上下之道，无以存也。上虽失之，下孰敢有之？今上下皆失之矣。"
            },
            {
              "type": "原文",
              "content": "二、夏，公会晋侯、卫侯于琐泽。"
            },
            {
              "type": "原文",
              "content": "三、秋，晋人败狄于交刚。"
            },
            {
              "type": "原文",
              "content": "中国与夷狄不言战。皆曰败之，夷狄不日。"
            },
            {
              "type": "原文",
              "content": "四、冬，十月。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4FCF1037D2D8C3AB47.aspx",
          "paragraphs": [
            {
              "type": "原文",
              "content": "一、十有三年，春，晋侯使郄锜来乞师。"
            },
            {
              "type": "原文",
              "content": "乞，重辞也。古之人重师，故以乞言之也。"
            },
            {
              "type": "原文",
              "content": "二、三月，公如京师。"
            },
            {
              "type": "原文",
              "content": "公如京师，不月，月非如也。非如而曰如，不叛京师也。"
            },
            {
              "type": "原文",
              "content": "三、夏，五月，公自京师，遂会晋侯、宋公、卫侯、郑伯、曹伯、邾人、滕人伐秦。"
            },
            {
              "type": "原文",
              "content": "言受命，不敢叛周也。"
            },
            {
              "type": "原文",
              "content": "四、曹伯庐卒于师。"
            },
            {
              "type": "原文",
              "content": "闵之也。公、大夫在师曰师，在会曰会。"
            },
            {
              "type": "原文",
              "content": "五、秋，七月，公至自伐秦。"
            },
            {
              "type": "原文",
              "content": "六、冬，葬曹宣公。"
            },
            {
              "type": "原文",
              "content": "葬时，正也。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4FE19436A945820211.aspx",
          "paragraphs": [
            {
              "type": "原文",
              "content": "一、十有四年，春，王正月，莒子朱卒。"
            },
            {
              "type": "原文",
              "content": "二、夏，卫孙林父自晋归于卫。"
            },
            {
              "type": "原文",
              "content": "三、秋，叔孙侨如如齐逆女。"
            },
            {
              "type": "原文",
              "content": "四、郑公子喜帅师伐齐。"
            },
            {
              "type": "原文",
              "content": "五、九月，侨如以夫人妇姜氏至自齐。"
            },
            {
              "type": "原文",
              "content": "大夫不以夫人，以夫人非正也，刺不亲迎也。侨如之挈，由上致之也。"
            },
            {
              "type": "原文",
              "content": "六、冬，十月，庚寅，卫侯臧卒。"
            },
            {
              "type": "原文",
              "content": "七、秦伯卒。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F7CC1AB570A9FCC42.aspx",
          "paragraphs": [
            {
              "type": "原文",
              "content": "一、十有五年，春，王二月，葬卫定公。"
            },
            {
              "type": "原文",
              "content": "二、三月，乙巳，仲婴齐卒。"
            },
            {
              "type": "原文",
              "content": "此公孙也，其曰仲何也？子由父疏之也。"
            },
            {
              "type": "原文",
              "content": "三、癸丑，公会晋侯、卫侯、郑伯、曹伯、宋世子成、齐国佐、邾人同盟于戚。晋侯执曹伯，归于京师。"
            },
            {
              "type": "原文",
              "content": "以晋侯而斥执曹伯，恶晋侯也。不言之，急辞也。断在晋侯也。"
            },
            {
              "type": "原文",
              "content": "四、公至自会。"
            },
            {
              "type": "原文",
              "content": "五、夏，六月，宋公固卒。"
            },
            {
              "type": "原文",
              "content": "六、楚子伐郑。"
            },
            {
              "type": "原文",
              "content": "七、秋，八月，庚辰，葬宋共公。"
            },
            {
              "type": "原文",
              "content": "月卒日葬，非葬者也。此其言葬何也？以其葬共姬，不可不葬共公也。葬共姬，则其不可不葬共公何也？夫人之义，不可踰君。为贤者崇也。"
            },
            {
              "type": "原文",
              "content": "八、宋华元出奔晋。"
            },
            {
              "type": "原文",
              "content": "九、宋华元自晋归于宋。"
            },
            {
              "type": "原文",
              "content": "十、宋杀其大夫山。"
            },
            {
              "type": "原文",
              "content": "十一、宋鱼石出奔楚。"
            },
            {
              "type": "原文",
              "content": "十二、冬，十有一月，叔孙侨如会晋士燮、齐高无咎、宋华元、卫孙林父、郑公子鳅、邾人，会吴于锺离。"
            },
            {
              "type": "原文",
              "content": "会又会，外之也。"
            },
            {
              "type": "原文",
              "content": "十三、许迁于叶。"
            },
            {
              "type": "原文",
              "content": "迁者，犹得其国家以往者也。其地，许复见也。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4FF31DC30EC3EC29BD.aspx",
          "paragraphs": [
            {
              "type": "原文",
              "content": "一、十有六年，春，王正月，雨，木冰。"
            },
            {
              "type": "原文",
              "content": "雨而木冰，志异也。传曰，根枝折。"
            },
            {
              "type": "原文",
              "content": "二、夏，四月，辛未，滕子卒。"
            },
            {
              "type": "原文",
              "content": "三、郑公子喜帅师侵宋。"
            },
            {
              "type": "原文",
              "content": "四、六月，丙寅，朔，日有食之。"
            },
            {
              "type": "原文",
              "content": "五、甲午，晦，晋侯及楚子、郑伯战于鄢陵。楚子、郑师败绩。"
            },
            {
              "type": "原文",
              "content": "日事遇晦曰晦，四体偏断曰败，此其败则目也。楚不言师，君重于师也。"
            },
            {
              "type": "原文",
              "content": "六、楚杀其大夫公子侧。"
            },
            {
              "type": "原文",
              "content": "七、秋，公会晋侯、齐侯、卫侯、宋华元、邾人于沙随，不见公。"
            },
            {
              "type": "原文",
              "content": "不见公者，可以见公也。可以见公而不见公，讥在诸侯也。"
            },
            {
              "type": "原文",
              "content": "八、公至自会。"
            },
            {
              "type": "原文",
              "content": "九、公会尹子、晋侯、齐国佐、邾人伐郑。"
            },
            {
              "type": "原文",
              "content": "十、曹伯归自京师。"
            },
            {
              "type": "原文",
              "content": "不言所归，归之善者也。出入不名，以为不失其国也。归为善，自某归次之。"
            },
            {
              "type": "原文",
              "content": "十一、九月，晋人执季孙行父，舍之于苕丘。"
            },
            {
              "type": "原文",
              "content": "执者不舍，而舍公所也。执者致，而不致，公在也。何其执而辞也？犹存公也。存意公亦存也，公存也。"
            },
            {
              "type": "原文",
              "content": "十二、冬，十月，乙亥，叔孙侨如出奔齐。"
            },
            {
              "type": "原文",
              "content": "十三、十有二月，乙丑，季孙行父及晋郄犨盟于扈。"
            },
            {
              "type": "原文",
              "content": "十四、公至自会。"
            },
            {
              "type": "原文",
              "content": "十五、乙酉，刺公子偃。"
            },
            {
              "type": "原文",
              "content": "大夫日卒，正也。先刺后名，杀无罪也。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4F5F13522A2EC8336B.aspx",
          "paragraphs": [
            {
              "type": "原文",
              "content": "一、十有七年，春，卫北宫括帅师侵郑。"
            },
            {
              "type": "原文",
              "content": "二、夏，公会尹子、单子、晋侯、齐侯、宋公、卫侯、曹伯、邾人伐郑。"
            },
            {
              "type": "原文",
              "content": "三、六月，乙酉，同盟于柯陵。"
            },
            {
              "type": "原文",
              "content": "柯陵之盟，谋复伐郑也。"
            },
            {
              "type": "原文",
              "content": "四、秋，公至自会。"
            },
            {
              "type": "原文",
              "content": "不曰至自伐郑也，公不周乎伐郑也。何以知公之不周乎伐郑？以其以会致也。何以知其盟复伐郑也？以其后会之人尽盟者也。不周乎伐郑，则何为日也？言公之不背柯陵之盟也。"
            },
            {
              "type": "原文",
              "content": "五、齐高无咎出奔莒。"
            },
            {
              "type": "原文",
              "content": "六、九月，辛丑，用郊。"
            },
            {
              "type": "原文",
              "content": "夏之始可以承春，以秋之末，承春之始，盖不可矣。九月用郊，用者，不宜用也。宫室不设，不可以祭；衣服不修，不可以祭；车马器械不备，不可以祭；有司一人不备其职，不可以祭。祭者，荐其时也，荐其敬也，荐其美也，非享味也。"
            },
            {
              "type": "原文",
              "content": "七、晋侯使荀罃来乞师。"
            },
            {
              "type": "原文",
              "content": "八、冬，公会单子、晋侯、宋公、卫侯、曹伯、齐人、邾人伐郑。"
            },
            {
              "type": "原文",
              "content": "言公不背柯陵之盟也。"
            },
            {
              "type": "原文",
              "content": "九、十有一月，公至自伐郑。"
            },
            {
              "type": "原文",
              "content": "十、壬申，公孙婴齐卒于狸蜃。"
            },
            {
              "type": "原文",
              "content": "十一月无壬申，壬申乃十月也。致公而后录，臣子之义。其地，未踰竟也。"
            },
            {
              "type": "原文",
              "content": "十一、十有二月，丁巳，朔，日有食之。"
            },
            {
              "type": "原文",
              "content": "十二、邾子貜且卒。"
            },
            {
              "type": "原文",
              "content": "十三、晋杀其大夫郄锜、郄犨、郄至。"
            },
            {
              "type": "原文",
              "content": "自祸于是起矣。"
            },
            {
              "type": "原文",
              "content": "十四、楚人灭舒庸。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4FAEFA2626010B72EE.aspx",
          "paragraphs": [
            {
              "type": "原文",
              "content": "一、十有八年，春，王正月，晋杀其大夫胥童。"
            },
            {
              "type": "原文",
              "content": "二、庚申，晋弒其君州蒲。"
            },
            {
              "type": "原文",
              "content": "称国以弒其君，君恶甚矣。"
            },
            {
              "type": "原文",
              "content": "三、齐杀其大夫国佐。"
            },
            {
              "type": "原文",
              "content": "四、公如晋。"
            },
            {
              "type": "原文",
              "content": "五、夏，楚子、郑伯伐宋。宋鱼石复入于彭城。"
            },
            {
              "type": "原文",
              "content": "六、公至自晋。"
            },
            {
              "type": "原文",
              "content": "七、晋侯使士匄来聘。"
            },
            {
              "type": "原文",
              "content": "八、秋，杞伯来朝。"
            },
            {
              "type": "原文",
              "content": "九、八月，邾子来朝。"
            },
            {
              "type": "原文",
              "content": "十、筑鹿囿。"
            },
            {
              "type": "原文",
              "content": "筑不志，此其志何也？山林薮泽之利，所以与民共也。虞之，非正也。"
            },
            {
              "type": "原文",
              "content": "十一、己丑，公薨于路寝。"
            },
            {
              "type": "原文",
              "content": "路寝，正也。男子不绝妇人之手，以齐终也。"
            },
            {
              "type": "原文",
              "content": "十二、冬，楚人、郑人侵宋。"
            },
            {
              "type": "原文",
              "content": "十三、晋侯使士鲂来乞师。"
            },
            {
              "type": "原文",
              "content": "十四、十有二月，仲孙蔑会晋侯、宋公、卫侯、邾子、齐崔杼，同盟于虚朾。"
            },
            {
              "type": "原文",
              "content": "十五、丁未，葬我君成公。"
            }
          ]
        }
      ]
    },
    {
      "title": "襄公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4F45D507A376E8BD30.aspx",
          "paragraphs": [
            {
              "type": "原文",
              "content": "一、元年，春，王正月，公即位。"
            },
            {
              "type": "原文",
              "content": "继正即立，正也。"
            },
            {
              "type": "原文",
              "content": "二、仲孙蔑会晋栾黡、宋华元、卫宁殖、曹人、莒人、邾人、滕人、薛人，围宋彭城。"
            },
            {
              "type": "原文",
              "content": "系彭城于宋者，不与鱼石，正也。"
            },
            {
              "type": "原文",
              "content": "三、夏，晋韩厥帅师伐郑。仲孙蔑会齐崔杼、曹人、邾人、杞人次于鄫。"
            },
            {
              "type": "原文",
              "content": "四、秋，楚公子壬夫帅师侵宋。"
            },
            {
              "type": "原文",
              "content": "五、九月，辛酉，天王崩。"
            },
            {
              "type": "原文",
              "content": "六、邾子来朝。"
            },
            {
              "type": "原文",
              "content": "七、冬，卫侯使公孙剽来聘。晋侯使荀罃来聘。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FC6593297A0F50809.aspx",
          "paragraphs": [
            {
              "type": "原文",
              "content": "一、二年，春，王正月，葬简王。"
            },
            {
              "type": "原文",
              "content": "二、郑师伐宋。"
            },
            {
              "type": "原文",
              "content": "三、夏，五月，庚寅，夫人姜氏薨。"
            },
            {
              "type": "原文",
              "content": "四、六月，庚辰，郑伯睔卒。"
            },
            {
              "type": "原文",
              "content": "五、晋师、宋师、卫宁殖侵郑。"
            },
            {
              "type": "原文",
              "content": "其曰卫宁殖，如是而称于前事也。"
            },
            {
              "type": "原文",
              "content": "六、秋，七月，仲孙蔑会晋荀罃、宋华元、卫孙林父、曹人、邾人于戚。"
            },
            {
              "type": "原文",
              "content": "七、己丑，葬我小君齐姜。"
            },
            {
              "type": "原文",
              "content": "八、叔孙豹如宋。"
            },
            {
              "type": "原文",
              "content": "九、冬，仲孙蔑会晋荀罃、齐崔杼、宋华元、卫孙林父、曹人、邾人、滕人、薛人、小邾人于戚，城于虎牢。"
            },
            {
              "type": "原文",
              "content": "若言中国焉，内郑也。"
            },
            {
              "type": "原文",
              "content": "十、楚杀其大夫公子申。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F62335A892A994D62.aspx",
          "paragraphs": [
            {
              "type": "原文",
              "content": "一、三年，春，楚公子婴齐帅师伐吴。"
            },
            {
              "type": "原文",
              "content": "二、公如晋。夏，四月，壬戌，公及晋侯盟于长樗。"
            },
            {
              "type": "原文",
              "content": "三、公至自晋。"
            },
            {
              "type": "原文",
              "content": "四、六月，公会单子、晋侯、宋公、卫侯、郑伯、莒子、邾子、齐世子光，己未，同盟于鸡泽。"
            },
            {
              "type": "原文",
              "content": "同者，有同也，同外楚也。"
            },
            {
              "type": "原文",
              "content": "五、陈侯使袁侨如会。"
            },
            {
              "type": "原文",
              "content": "如会，外乎会也，于会受命也。"
            },
            {
              "type": "原文",
              "content": "六、戊寅，叔孙豹及诸侯之大夫及陈袁侨盟。"
            },
            {
              "type": "原文",
              "content": "及以及，与之也。诸侯以为可与，则与之；不可与，则释之。诸侯盟，又大夫相与私盟，是大夫张也。故鸡泽之会，诸侯始失正矣，大夫执国权。曰袁侨，异之也。"
            },
            {
              "type": "原文",
              "content": "七、秋，公至自会。"
            },
            {
              "type": "原文",
              "content": "八、冬，晋荀罃帅师伐许。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F2511A82B13033614.aspx",
          "paragraphs": [
            {
              "type": "原文",
              "content": "一、四年，春，王三月，己酉，陈侯午卒。"
            },
            {
              "type": "原文",
              "content": "二、夏，叔孙豹如晋。"
            },
            {
              "type": "原文",
              "content": "三、秋，七月，戊子，夫人姒氏薨。"
            },
            {
              "type": "原文",
              "content": "四、葬陈成公。"
            },
            {
              "type": "原文",
              "content": "五、八月，辛亥，葬我小君定姒。"
            },
            {
              "type": "原文",
              "content": "六、冬，公如晋。"
            },
            {
              "type": "原文",
              "content": "七、陈人围顿。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F7433935EB5E1801D.aspx",
          "paragraphs": [
            {
              "type": "原文",
              "content": "一、五年，春，公至自晋。"
            },
            {
              "type": "原文",
              "content": "二、夏，郑伯使公子发来聘。"
            },
            {
              "type": "原文",
              "content": "三、叔孙豹、缯世子巫如晋。"
            },
            {
              "type": "原文",
              "content": "外不言如，而言如，为我事往也。"
            },
            {
              "type": "原文",
              "content": "四、仲孙蔑、卫孙林父会吴于善稻。"
            },
            {
              "type": "原文",
              "content": "吴谓善伊，谓稻缓。号从中国，名从主人。"
            },
            {
              "type": "原文",
              "content": "五、秋，大雩。"
            },
            {
              "type": "原文",
              "content": "六、楚杀其大夫公子壬夫。"
            },
            {
              "type": "原文",
              "content": "七、公会晋侯、宋公、陈侯、卫侯、郑伯、曹伯、莒子、邾子、滕子、薛伯、齐世子光、吴人、缯人于戚。"
            },
            {
              "type": "原文",
              "content": "八、公至自会。"
            },
            {
              "type": "原文",
              "content": "九、冬，戍陈。"
            },
            {
              "type": "原文",
              "content": "内辞也。"
            },
            {
              "type": "原文",
              "content": "十、楚公子贞帅师伐陈。"
            },
            {
              "type": "原文",
              "content": "十一、公会晋侯、宋公、卫侯、郑伯、曹伯、莒子、邾子、滕子、薛伯、齐世子光救陈。"
            },
            {
              "type": "原文",
              "content": "十二、十有二月，公至自救陈。"
            },
            {
              "type": "原文",
              "content": "善救陈也。"
            },
            {
              "type": "原文",
              "content": "十三、辛未，季孙行父卒。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F92527DD6EBEB3886.aspx",
          "paragraphs": [
            {
              "type": "原文",
              "content": "一、六年，春，王三月，壬午，杞伯姑容卒。"
            },
            {
              "type": "原文",
              "content": "二、夏，宋华弱来奔。"
            },
            {
              "type": "原文",
              "content": "三、秋，葬杞桓公。"
            },
            {
              "type": "原文",
              "content": "四、滕子来朝。"
            },
            {
              "type": "原文",
              "content": "五、莒人灭缯。"
            },
            {
              "type": "原文",
              "content": "非灭也。中国日，卑国月，夷狄时。缯，中国也；而时，非灭也。家有既亡，国有既灭，灭而不自知，由别之而不别也。莒人灭缯，非灭也，非立异姓以莅祭祀，灭亡之道也。"
            },
            {
              "type": "原文",
              "content": "六、冬，叔孙豹如邾。"
            },
            {
              "type": "原文",
              "content": "七、季孙宿如晋。"
            },
            {
              "type": "原文",
              "content": "八、十有二月，齐侯灭莱。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F1F1DF538500CC789.aspx",
          "paragraphs": [
            {
              "type": "原文",
              "content": "一、七年，春，郯子来朝。"
            },
            {
              "type": "原文",
              "content": "二、夏，四月，三卜郊，不从，乃免牲。"
            },
            {
              "type": "原文",
              "content": "夏四月，不时也。三卜，礼也。乃者，亡乎人之辞也。"
            },
            {
              "type": "原文",
              "content": "三、小邾子来朝。"
            },
            {
              "type": "原文",
              "content": "四、城费。"
            },
            {
              "type": "原文",
              "content": "五、秋，季孙宿如卫。"
            },
            {
              "type": "原文",
              "content": "六、八月，螽。"
            },
            {
              "type": "原文",
              "content": "七、冬，十月，卫侯使孙林父来聘，壬戌，及孙林父盟。"
            },
            {
              "type": "原文",
              "content": "八、楚公子贞帅师围陈。"
            },
            {
              "type": "原文",
              "content": "九、十有二月，公会晋侯、宋公、陈侯、卫侯、曹伯、莒子、邾子于鄬。郑伯髠原如会，未见诸侯。丙戌，卒于操。"
            },
            {
              "type": "原文",
              "content": "未见诸侯，其曰如会何也？致其志也。礼，诸侯不生名。此其生名何也？卒之名也。卒之名，则何为加之如会之上？见以如会卒也。其见以如会卒何也？郑伯将会中国，其臣欲从楚，不胜其臣，弒而死。其言不弒何也？不使夷狄之民加乎中国之君也。其地，于外也。其日，未踰竟也。日卒时葬，正也。"
            },
            {
              "type": "原文",
              "content": "十、陈侯逃归。"
            },
            {
              "type": "原文",
              "content": "以其去诸侯，故逃之也。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F9B97790018C8B6B8.aspx",
          "paragraphs": [
            {
              "type": "原文",
              "content": "一、八年，春，王正月，公如晋。"
            },
            {
              "type": "原文",
              "content": "二、夏，葬郑僖公。"
            },
            {
              "type": "原文",
              "content": "三、郑人侵蔡，获蔡公子湿。"
            },
            {
              "type": "原文",
              "content": "人，微者也。侵，浅事也。而获公子，公子病矣。"
            },
            {
              "type": "原文",
              "content": "四、季孙宿会晋侯、郑伯、齐人、宋人、卫人、邾人于邢丘。"
            },
            {
              "type": "原文",
              "content": "见鲁之失正也，公在而大夫会也。"
            },
            {
              "type": "原文",
              "content": "五、公至自晋。"
            },
            {
              "type": "原文",
              "content": "六、莒人伐我东鄙。"
            },
            {
              "type": "原文",
              "content": "七、秋，九月，大雩。"
            },
            {
              "type": "原文",
              "content": "八、冬，楚公子贞帅师伐郑。"
            },
            {
              "type": "原文",
              "content": "九、晋侯使士匄来聘。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F29504808BEAD1B14.aspx",
          "paragraphs": [
            {
              "type": "原文",
              "content": "一、九年，春，宋灾。"
            },
            {
              "type": "原文",
              "content": "外灾不志，此其志何也？故宋也。"
            },
            {
              "type": "原文",
              "content": "二、夏，季孙宿如晋。"
            },
            {
              "type": "原文",
              "content": "三、五月，辛酉，夫人姜氏薨。"
            },
            {
              "type": "原文",
              "content": "四、秋，八月，癸未，葬我小君穆姜。"
            },
            {
              "type": "原文",
              "content": "五、冬，公会晋侯、宋公、卫侯、曹伯、莒子、邾子、滕子、薛伯、小邾子、齐世子光伐郑。十有二月，己亥，同盟于戏。"
            },
            {
              "type": "原文",
              "content": "不异言郑，善得郑也。不致，耻不能据郑也。"
            },
            {
              "type": "原文",
              "content": "六、楚子伐郑。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FFFAD472B23FC340D.aspx",
          "paragraphs": [
            {
              "type": "原文",
              "content": "一、十年，春，公会晋侯、宋公、卫侯、曹伯、莒子、邾子、滕子、薛伯、杞伯、小邾子、齐世子光，会吴于柤。"
            },
            {
              "type": "原文",
              "content": "会又会，外之也。"
            },
            {
              "type": "原文",
              "content": "二、夏，五月，甲午，遂灭傅阳。"
            },
            {
              "type": "原文",
              "content": "遂，直遂也。其曰遂何？不以中国从夷狄也。"
            },
            {
              "type": "原文",
              "content": "三、公至自会。"
            },
            {
              "type": "原文",
              "content": "会夷狄不致，恶事不致，此其致何也？存中国也。中国有善事，则并焉。无善事，则异之存之也。汲郑，逃归陈侯，柤之会，存中国也。"
            },
            {
              "type": "原文",
              "content": "四、楚公子贞、郑公孙辄帅师伐宋。"
            },
            {
              "type": "原文",
              "content": "五、晋师伐秦。"
            },
            {
              "type": "原文",
              "content": "六、秋，莒人伐我东鄙。"
            },
            {
              "type": "原文",
              "content": "七、公会晋侯、宋公、卫侯、曹伯、莒子、邾子、齐世子光、滕子、薛伯、杞伯、小邾子伐郑。"
            },
            {
              "type": "原文",
              "content": "八、冬，盗杀郑公子斐、公子发、公孙辄。"
            },
            {
              "type": "原文",
              "content": "称盗以杀大夫，弗以上下道，恶上也。"
            },
            {
              "type": "原文",
              "content": "九、戍郑虎牢。"
            },
            {
              "type": "原文",
              "content": "其曰郑虎牢，决郑乎虎牢也。"
            },
            {
              "type": "原文",
              "content": "十、楚公子贞帅师救郑。"
            },
            {
              "type": "原文",
              "content": "十一、公至自伐郑。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4F518404883572D030.aspx",
          "paragraphs": [
            {
              "type": "原文",
              "content": "一、十有一年，春，王正月，作三军。"
            },
            {
              "type": "原文",
              "content": "作，为也。古者天子六师，诸侯一军。作三军，非正也。"
            },
            {
              "type": "原文",
              "content": "二、夏，四月，四卜郊，不从，乃不郊。"
            },
            {
              "type": "原文",
              "content": "夏四月，不时也。四卜，非礼也。"
            },
            {
              "type": "原文",
              "content": "三、郑公孙舍之帅师侵宋。"
            },
            {
              "type": "原文",
              "content": "四、公会晋侯、宋公、卫侯、曹伯、齐世子光、莒子、邾子、滕子、薛伯、杞伯、小邾子伐郑。"
            },
            {
              "type": "原文",
              "content": "五、秋，七月，己未，同盟于京城北。"
            },
            {
              "type": "原文",
              "content": "六、公至自伐郑。"
            },
            {
              "type": "原文",
              "content": "不以后致，盟后复伐郑也。"
            },
            {
              "type": "原文",
              "content": "七、楚子、郑伯伐宋。"
            },
            {
              "type": "原文",
              "content": "八、公会晋侯、宋公、卫侯、曹伯、齐世子光、莒子、邾子、滕子、薛伯、杞伯、小邾子伐郑，会于萧鱼。"
            },
            {
              "type": "原文",
              "content": "九、公至自会。"
            },
            {
              "type": "原文",
              "content": "伐而后会，不以伐郑致，得郑伯之辞也。"
            },
            {
              "type": "原文",
              "content": "十、楚人执郑行人良霄。"
            },
            {
              "type": "原文",
              "content": "行人者，挈国之辞也。"
            },
            {
              "type": "原文",
              "content": "十一、冬，秦人伐晋。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F66A60690C7C05399.aspx",
          "paragraphs": [
            {
              "type": "原文",
              "content": "一、十有二年，春，王三月，莒人伐我东鄙，围邰。"
            },
            {
              "type": "原文",
              "content": "伐国不言围邑，举重也。取邑不书，围，安足书也？"
            },
            {
              "type": "原文",
              "content": "二、季孙宿帅师救邰，遂入郓。"
            },
            {
              "type": "原文",
              "content": "遂，继事也。受命而救邰，不受命而入郓，恶季孙宿也。"
            },
            {
              "type": "原文",
              "content": "三、夏，晋侯使士鲂来聘。"
            },
            {
              "type": "原文",
              "content": "四、秋，九月，吴子乘卒。"
            },
            {
              "type": "原文",
              "content": "五、冬，楚公子贞帅师侵宋。"
            },
            {
              "type": "原文",
              "content": "六、公如晋。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F185C2FBB4F5706E2.aspx",
          "paragraphs": [
            {
              "type": "原文",
              "content": "一、十有三年，春，公至自晋。"
            },
            {
              "type": "原文",
              "content": "二、夏，取邿。"
            },
            {
              "type": "原文",
              "content": "三、秋，九月，庚辰，楚子审卒。"
            },
            {
              "type": "原文",
              "content": "四、冬，城防。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4F84E6977D4CFFF05E.aspx",
          "paragraphs": [
            {
              "type": "原文",
              "content": "一、十有四年，春，王正月，季孙宿，叔老，会晋士匄、齐人、宋人、卫人、郑公孙虿、曹人、莒人、邾人、滕人、薛人、杞人、小邾人，会吴于向。"
            },
            {
              "type": "原文",
              "content": "二、二月，乙未，朔，日有食之。"
            },
            {
              "type": "原文",
              "content": "三、夏，四月，叔孙豹会晋荀偃、齐人、宋人、卫北宫括、郑公孙虿、曹人、莒人、邾人、滕人、薛人、杞人、小邾人伐秦。"
            },
            {
              "type": "原文",
              "content": "四、己未，卫侯出奔齐。"
            },
            {
              "type": "原文",
              "content": "五、莒人侵我东鄙。"
            },
            {
              "type": "原文",
              "content": "六、秋，楚公子贞帅师伐吴。"
            },
            {
              "type": "原文",
              "content": "七、冬，季孙宿会晋士匄、宋华阅、卫孙林父、郑公孙虿、莒人、邾人于戚。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4FA2B0FA285A67E197.aspx",
          "paragraphs": [
            {
              "type": "原文",
              "content": "一、十有五年，春，宋公使向戌来聘。二月，己亥，及向戌盟于刘。"
            },
            {
              "type": "原文",
              "content": "二、刘夏逆王后于齐。"
            },
            {
              "type": "原文",
              "content": "过我，故志之也。"
            },
            {
              "type": "原文",
              "content": "三、夏，齐侯伐我北鄙，围成。公救成，至遇。"
            },
            {
              "type": "原文",
              "content": "四、季孙宿、叔孙豹帅师城成郛。"
            },
            {
              "type": "原文",
              "content": "五、秋，八月，丁巳，日有食之。"
            },
            {
              "type": "原文",
              "content": "六、邾人伐我南鄙。"
            },
            {
              "type": "原文",
              "content": "七、冬，十有一月癸亥，晋侯周卒。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4FA3999255A4C1D447.aspx",
          "paragraphs": [
            {
              "type": "原文",
              "content": "一、十有六年，春，王正月，葬晋悼公。"
            },
            {
              "type": "原文",
              "content": "二、三月，公会晋侯、宋公、卫侯、郑伯、曹伯、莒子、邾子、薛伯、杞伯、小邾子于淏梁。戊寅，大夫盟。"
            },
            {
              "type": "原文",
              "content": "淏梁之会，诸侯失正矣。诸侯会，而曰大夫盟，正在大夫也。诸侯在，而不曰诸侯之大夫，大夫不臣也。"
            },
            {
              "type": "原文",
              "content": "三、晋人执莒子、邾子以归。"
            },
            {
              "type": "原文",
              "content": "四、齐侯伐我北鄙。"
            },
            {
              "type": "原文",
              "content": "五、夏，公至自会。"
            },
            {
              "type": "原文",
              "content": "六、五月，甲子，地震。"
            },
            {
              "type": "原文",
              "content": "七、叔老会郑伯、晋荀偃、卫宁殖、宋人伐许。"
            },
            {
              "type": "原文",
              "content": "八、秋，齐侯伐我北鄙，围成。"
            },
            {
              "type": "原文",
              "content": "九、大雩。"
            },
            {
              "type": "原文",
              "content": "十、冬，叔孙豹如晋。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4FCF90371E14941AEC.aspx",
          "paragraphs": [
            {
              "type": "原文",
              "content": "一、十有七年，春，王二月，庚午，邾子瞷卒。"
            },
            {
              "type": "原文",
              "content": "二、宋人伐陈。"
            },
            {
              "type": "原文",
              "content": "三、夏，卫石买帅师伐曹"
            },
            {
              "type": "原文",
              "content": "四、秋，齐侯伐我北鄙，围桃。齐高厚帅师伐我北鄙，围防。"
            },
            {
              "type": "原文",
              "content": "五、九月，大雩。"
            },
            {
              "type": "原文",
              "content": "六、宋华臣出奔陈。"
            },
            {
              "type": "原文",
              "content": "七、冬，邾人伐我南鄙。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F32C431AFE89CC0DB.aspx",
          "paragraphs": [
            {
              "type": "原文",
              "content": "一、十有八年，春，白狄来。"
            },
            {
              "type": "原文",
              "content": "二、夏，晋人执卫行人石买。"
            },
            {
              "type": "原文",
              "content": "称行人，怨接于上也。"
            },
            {
              "type": "原文",
              "content": "三、秋，齐侯伐我北鄙。"
            },
            {
              "type": "原文",
              "content": "四、冬，十月，公会晋侯、宋公、卫侯、郑伯、曹伯、莒子、邾子、滕子、薛伯、杞伯、小邾子同围齐。"
            },
            {
              "type": "原文",
              "content": "非围而曰围，齐有大焉，亦有病焉。非大而足同焉？诸侯同罪之也，亦病矣。"
            },
            {
              "type": "原文",
              "content": "五、曹伯负刍卒于师。"
            },
            {
              "type": "原文",
              "content": "于师，闵之也。"
            },
            {
              "type": "原文",
              "content": "六、楚公子午帅师伐郑。"
            }
          ]
        },
        {
          "title": "十九年",
          "source": "https://so.gushiwen.cn/guwen/bookv_46653FD803893E4F5A9E5A7B4978FEFF.aspx",
          "paragraphs": [
            {
              "type": "原文",
              "content": "一、十有九年，春，王正月，诸侯盟于祝柯。晋人执邾子。"
            },
            {
              "type": "原文",
              "content": "二、公至自伐齐。"
            },
            {
              "type": "原文",
              "content": "春秋之义，已伐而盟，复伐者则以伐致。盟不复伐者，则以会致。祝柯之盟，盟复伐齐与？曰，非也。然则何为以伐致也？曰，与人同事，或执其君，或取其地。"
            },
            {
              "type": "原文",
              "content": "三、取邾田，自漷水。"
            },
            {
              "type": "原文",
              "content": "轧辞也。其不日，恶盟也。"
            },
            {
              "type": "原文",
              "content": "四、季孙宿如晋。"
            },
            {
              "type": "原文",
              "content": "五、葬曹成公。"
            },
            {
              "type": "原文",
              "content": "六、夏，卫孙林父帅师伐齐。"
            },
            {
              "type": "原文",
              "content": "七、秋，七月，辛卯，齐侯环卒。"
            },
            {
              "type": "原文",
              "content": "八、晋士匄帅师侵齐，至谷，闻齐侯卒，乃还。"
            },
            {
              "type": "原文",
              "content": "还者，事未毕之辞也。受命而诛生，死无所加其怒，不伐丧，善之也。善之则何为未毕也？君不尸小事，臣不专大名，善则称君，过则称己，则民作让矣。士匄外专君命，故非之也。然则为士匄者宜奈何？宜墠帷而归命乎介。"
            },
            {
              "type": "原文",
              "content": "九、八月，丙辰，仲孙蔑卒。"
            },
            {
              "type": "原文",
              "content": "十、齐杀其大夫高厚。"
            },
            {
              "type": "原文",
              "content": "十一、郑杀其大夫公子嘉。"
            },
            {
              "type": "原文",
              "content": "十二、冬，葬齐灵公。"
            },
            {
              "type": "原文",
              "content": "十三、城西郛。"
            },
            {
              "type": "原文",
              "content": "十四、叔孙豹会晋士匄于柯。"
            },
            {
              "type": "原文",
              "content": "十五、城武城。"
            }
          ]
        },
        {
          "title": "二十年",
          "source": "https://so.gushiwen.cn/guwen/bookv_46653FD803893E4F0B8E8583587250E5.aspx",
          "paragraphs": [
            {
              "type": "原文",
              "content": "一、二十年，春，王正月，辛亥，仲孙速会莒人，盟于向。"
            },
            {
              "type": "原文",
              "content": "二、夏，六月，庚申，公会晋侯、齐侯、宋公、卫侯、郑伯、曹伯、莒子、邾子、滕子、薛伯、杞伯、小邾子，盟于澶渊。"
            },
            {
              "type": "原文",
              "content": "三、秋，公至自会。"
            },
            {
              "type": "原文",
              "content": "四、仲孙速帅师伐邾。"
            },
            {
              "type": "原文",
              "content": "五、蔡杀其大夫公子湿，蔡公子履出奔楚。"
            },
            {
              "type": "原文",
              "content": "六、陈侯之弟光出奔楚。"
            },
            {
              "type": "原文",
              "content": "诸侯之尊，弟兄不能以属通。其弟云者，亲之也。亲而奔之，恶也。"
            },
            {
              "type": "原文",
              "content": "七、叔老如齐。"
            },
            {
              "type": "原文",
              "content": "八、冬，十月，丙辰，朔，日有食之。"
            },
            {
              "type": "原文",
              "content": "九、季孙宿如宋。"
            }
          ]
        },
        {
          "title": "二十一年",
          "source": "https://so.gushiwen.cn/guwen/bookv_46653FD803893E4F36DE537A7A57DBF6.aspx",
          "paragraphs": [
            {
              "type": "原文",
              "content": "一、二十有一年，春，王正月，公如晋。"
            },
            {
              "type": "原文",
              "content": "二、邾庶其以漆、闾丘来奔。"
            },
            {
              "type": "原文",
              "content": "以者，不以者也。来奔者不言出，举其接我者也。漆、闾丘不言及，小大敌也。"
            },
            {
              "type": "原文",
              "content": "三、夏，公至自晋。"
            },
            {
              "type": "原文",
              "content": "四、秋，晋栾盈出奔楚。"
            },
            {
              "type": "原文",
              "content": "五、九月，庚戌，朔，日有食之。"
            },
            {
              "type": "原文",
              "content": "六、冬，十月，庚辰，朔，日有食之。"
            },
            {
              "type": "原文",
              "content": "七、曹伯来朝。"
            },
            {
              "type": "原文",
              "content": "八、公会晋侯、齐侯、宋公、卫侯、郑伯、曹伯、莒子、邾子于商任。"
            },
            {
              "type": "原文",
              "content": "九、庚子，孔子生。"
            }
          ]
        },
        {
          "title": "二十二年",
          "source": "https://so.gushiwen.cn/guwen/bookv_46653FD803893E4FD1B0BADD29AB5DA5.aspx",
          "paragraphs": [
            {
              "type": "原文",
              "content": "一、二十有二年，春，王正月，公至自会。"
            },
            {
              "type": "原文",
              "content": "二、夏，四月。"
            },
            {
              "type": "原文",
              "content": "三、秋，七月，辛酉，叔老卒。"
            },
            {
              "type": "原文",
              "content": "四、冬，公会晋侯、齐侯、宋公、卫侯、郑伯、曹伯、莒子、邾子、滕子、薛伯、杞伯、小邾子于沙随。"
            },
            {
              "type": "原文",
              "content": "五、公至自会。"
            },
            {
              "type": "原文",
              "content": "六、楚杀其大夫公子追舒。"
            }
          ]
        },
        {
          "title": "二十三年",
          "source": "https://so.gushiwen.cn/guwen/bookv_46653FD803893E4FE0378B7069D614BD.aspx",
          "paragraphs": [
            {
              "type": "原文",
              "content": "一、二十有三年，春，王二月，癸酉，朔，日有食之。"
            },
            {
              "type": "原文",
              "content": "二、三月，己巳，杞伯匄卒。"
            },
            {
              "type": "原文",
              "content": "三、夏，邾畀我来奔。"
            },
            {
              "type": "原文",
              "content": "四、葬杞孝公。"
            },
            {
              "type": "原文",
              "content": "五、陈杀其大夫庆虎及庆寅。"
            },
            {
              "type": "原文",
              "content": "称国以杀，罪累上也。及庆寅，庆寅累也。"
            },
            {
              "type": "原文",
              "content": "六、陈侯之弟光自楚归于陈。"
            },
            {
              "type": "原文",
              "content": "七、晋栾盈复入于晋，入于曲沃。"
            },
            {
              "type": "原文",
              "content": "八、秋，齐侯伐卫，遂伐晋。"
            },
            {
              "type": "原文",
              "content": "九、八月，叔孙豹帅师救晋，次于雍渝。"
            },
            {
              "type": "原文",
              "content": "言救后次，非救也。"
            },
            {
              "type": "原文",
              "content": "十、己卯，仲孙速卒。"
            },
            {
              "type": "原文",
              "content": "十一、冬，十月，乙亥，臧孙纥出奔邾。"
            },
            {
              "type": "原文",
              "content": "其日，正臧孙纥之出也。蘧伯玉曰：“不以道事其君者，其出乎！”"
            },
            {
              "type": "原文",
              "content": "十二、晋人杀栾盈。"
            },
            {
              "type": "原文",
              "content": "恶之，弗有也。"
            },
            {
              "type": "原文",
              "content": "十三、齐侯袭莒。"
            }
          ]
        },
        {
          "title": "二十四年",
          "source": "https://so.gushiwen.cn/guwen/bookv_46653FD803893E4F58BF459D5C02B60B.aspx",
          "paragraphs": [
            {
              "type": "原文",
              "content": "一、二十有四年，春，叔孙豹如晋。"
            },
            {
              "type": "原文",
              "content": "二、仲孙羯帅师侵齐。"
            },
            {
              "type": "原文",
              "content": "三、夏，楚子伐吴。"
            },
            {
              "type": "原文",
              "content": "四、秋，七月，甲子，朔，日有食之，既。"
            },
            {
              "type": "原文",
              "content": "五、齐崔杼帅师伐莒。"
            },
            {
              "type": "原文",
              "content": "六、大水。"
            },
            {
              "type": "原文",
              "content": "七、八月，癸巳，朔，日有食之。"
            },
            {
              "type": "原文",
              "content": "八、公会晋侯、宋公、卫侯、郑伯、曹伯、莒子、邾子、滕子、薛伯、杞伯、小邾子于夷仪。"
            },
            {
              "type": "原文",
              "content": "九、冬，楚子、蔡侯、陈侯、许男伐郑。"
            },
            {
              "type": "原文",
              "content": "十、公至自会。"
            },
            {
              "type": "原文",
              "content": "十一、陈针宜咎出奔楚。"
            },
            {
              "type": "原文",
              "content": "十二、叔孙豹如京师。"
            },
            {
              "type": "原文",
              "content": "十三、大饥。"
            },
            {
              "type": "原文",
              "content": "五谷不升为大饥，一谷不升谓之嗛，二谷不升谓之饥，三谷不升谓之馑，四谷不升谓之康，五谷不升谓之大侵。大侵之礼，君食不兼味，台榭不涂，弛侯，廷道不除，百官布而不制，鬼神祷而不祀，此大侵之礼也。"
            }
          ]
        },
        {
          "title": "二十五年",
          "source": "https://so.gushiwen.cn/guwen/bookv_46653FD803893E4F8D62E841F6C696AA.aspx",
          "paragraphs": [
            {
              "type": "原文",
              "content": "一、二十有五年，春，齐崔杼帅师伐我北鄙。"
            },
            {
              "type": "原文",
              "content": "二、夏，五月，乙亥，齐崔杼弒其君光。"
            },
            {
              "type": "原文",
              "content": "庄公失言，淫于崔氏。"
            },
            {
              "type": "原文",
              "content": "三、公会晋侯、宋公、卫侯、郑伯、曹伯、莒子、邾子、滕子、薛伯、杞伯、小邾子于夷仪。"
            },
            {
              "type": "原文",
              "content": "四、六月，壬子，郑公孙舍之帅师入陈。"
            },
            {
              "type": "原文",
              "content": "五、秋，八月，己巳，诸侯同于重丘。"
            },
            {
              "type": "原文",
              "content": "六、公至自会。"
            },
            {
              "type": "原文",
              "content": "七、卫侯入于夷仪。"
            },
            {
              "type": "原文",
              "content": "八、楚屈建帅师灭舒鸠。"
            },
            {
              "type": "原文",
              "content": "九、冬，郑公孙夏帅师伐陈。"
            },
            {
              "type": "原文",
              "content": "十、十有二月，吴子谒伐楚，门于巢，卒。"
            },
            {
              "type": "原文",
              "content": "以伐楚之事，门于巢，卒也。于巢者，外乎楚也。门于巢，乃伐楚也。诸侯不生名，取卒之名，加之伐楚之上者，见以伐楚卒也。其见以伐楚卒何也？古者大国过小邑，小邑必饰城而请罪，礼也。吴子谒伐楚，至巢，入其门，门人射吴子，有矢创，反舍而卒。古者虽有文事，必有武备。非巢之不饰城而请罪，非吴子之自轻也。"
            }
          ]
        },
        {
          "title": "二十六年",
          "source": "https://so.gushiwen.cn/guwen/bookv_46653FD803893E4FC28F1D2532943E49.aspx",
          "paragraphs": [
            {
              "type": "原文",
              "content": "一、二十有六年，春，王二月，辛卯，卫宁喜弒其君剽。"
            },
            {
              "type": "原文",
              "content": "此不正，其日何也？殖也立之，喜也君之，正也。"
            },
            {
              "type": "原文",
              "content": "二、卫孙林父入于戚以叛。"
            },
            {
              "type": "原文",
              "content": "三、甲午，卫侯衎复归于卫。"
            },
            {
              "type": "原文",
              "content": "日归，见知弒也。"
            },
            {
              "type": "原文",
              "content": "四、夏，晋侯使荀吴来聘。"
            },
            {
              "type": "原文",
              "content": "五、公会晋人、郑良霄、宋人、曹人于澶渊。"
            },
            {
              "type": "原文",
              "content": "六、秋，宋公杀其世子痤。"
            },
            {
              "type": "原文",
              "content": "七、晋人执卫宁喜。"
            },
            {
              "type": "原文",
              "content": "八、八月，壬午，许男宁卒于楚。"
            },
            {
              "type": "原文",
              "content": "九、冬，楚子、蔡侯、陈侯伐郑。"
            },
            {
              "type": "原文",
              "content": "十、葬许灵公"
            }
          ]
        },
        {
          "title": "二十七年",
          "source": "https://so.gushiwen.cn/guwen/bookv_46653FD803893E4FB6143F064326B129.aspx",
          "paragraphs": [
            {
              "type": "原文",
              "content": "一、二十有七年，春，齐侯使庆封来聘。"
            },
            {
              "type": "原文",
              "content": "二、夏，叔孙豹会晋赵武、楚屈建、蔡公孙归生、卫石恶、陈孔奂、郑良霄、许人、曹人于宋。"
            },
            {
              "type": "原文",
              "content": "三、卫杀其大夫宁喜。"
            },
            {
              "type": "原文",
              "content": "称国以杀，罪累上也。宁喜弒君，其以累上之辞言之何也？尝为大夫，与之涉公事矣。宁喜由君弒君，而不以弒君之罪罪之者，恶献公也。"
            },
            {
              "type": "原文",
              "content": "四、卫侯之弟专出奔晋。"
            },
            {
              "type": "原文",
              "content": "专，喜之徒也。专之为喜之徒何也？己虽急纳其兄，与人之臣谋弒其君，是亦弒君者也。专其曰弟何也？专有是信者，君赂不入乎喜而杀喜，是君不直乎喜也。故出奔晋，织絇邯郸，终身不言卫。专之去，合乎春秋。"
            },
            {
              "type": "原文",
              "content": "五、秋，七月，辛巳，豹及诸侯之大夫盟于宋。"
            },
            {
              "type": "原文",
              "content": "淏梁之会，诸侯在而不曰诸侯之大夫，大夫不臣也，晋赵武耻之。豹云者，恭也。诸侯不在而曰诸侯之大夫，大夫臣也，其臣恭也。晋赵武为之会也。"
            },
            {
              "type": "原文",
              "content": "六、冬，十有二月，乙亥，朔，日有食之。"
            }
          ]
        },
        {
          "title": "二十八年",
          "source": "https://so.gushiwen.cn/guwen/bookv_46653FD803893E4F18D53291A492FDF8.aspx",
          "paragraphs": [
            {
              "type": "原文",
              "content": "一、二十有八年，春，无冰。"
            },
            {
              "type": "原文",
              "content": "二、夏，卫石恶出奔晋。"
            },
            {
              "type": "原文",
              "content": "三、邾子来朝。"
            },
            {
              "type": "原文",
              "content": "四、秋，八月，大雩。"
            },
            {
              "type": "原文",
              "content": "五、仲孙羯如晋。"
            },
            {
              "type": "原文",
              "content": "六、冬，齐庆丰来奔。"
            },
            {
              "type": "原文",
              "content": "七、十有一月，公如楚。"
            },
            {
              "type": "原文",
              "content": "八、十有二月，甲寅，天王崩。"
            },
            {
              "type": "原文",
              "content": "九、乙未，楚子昭卒。"
            }
          ]
        },
        {
          "title": "二十九年",
          "source": "https://so.gushiwen.cn/guwen/bookv_46653FD803893E4FC8325A6F744AB369.aspx",
          "paragraphs": [
            {
              "type": "原文",
              "content": "一、二十有九年，春，公在楚。"
            },
            {
              "type": "原文",
              "content": "闵公也。"
            },
            {
              "type": "原文",
              "content": "二、夏，五月，公至自楚。"
            },
            {
              "type": "原文",
              "content": "喜之也。致君者，殆其往，而喜其反，此致君之意义也。"
            },
            {
              "type": "原文",
              "content": "三、庚午，卫侯衎卒。"
            },
            {
              "type": "原文",
              "content": "四、阍弒吴子余祭。"
            },
            {
              "type": "原文",
              "content": "阍，门者也，寺人也。不称名姓，阍不得齐于人。不称其君，阍不得君其君也。礼，君不使无耻，不近刑人，不狎敌，不迩怨。贱人非所贵也，贵人非所刑也，刑人非所近也。举至贱而加之吴，吴子近刑人也。阍弒吴子余祭，仇人也。"
            },
            {
              "type": "原文",
              "content": "五、仲孙羯会晋荀盈、齐高止、宋华定、卫世叔仪、郑公孙段、曹人、莒人、邾人、滕人、薛人、小邾人，城杞。"
            },
            {
              "type": "原文",
              "content": "古者，天子封诸侯，其地足以容其民，其民足以满城以自守也。杞危而不能自守，故诸侯之大夫相帅以城之，此变之正也。"
            },
            {
              "type": "原文",
              "content": "六、晋侯使士鞅来聘。"
            },
            {
              "type": "原文",
              "content": "七、杞子来盟。"
            },
            {
              "type": "原文",
              "content": "八、吴子使札来聘。"
            },
            {
              "type": "原文",
              "content": "吴其称子何也？善使延陵季子，故进之也。身贤，贤也。使贤，亦贤也。延陵季子之贤，尊君也。其名，成尊于上也。"
            },
            {
              "type": "原文",
              "content": "九、秋，九月，葬卫献公。"
            },
            {
              "type": "原文",
              "content": "十、齐高止出奔北燕。"
            },
            {
              "type": "原文",
              "content": "其曰北燕，从史文也。"
            },
            {
              "type": "原文",
              "content": "十一、冬，仲孙羯如晋。"
            }
          ]
        },
        {
          "title": "三十年",
          "source": "https://so.gushiwen.cn/guwen/bookv_46653FD803893E4F44D272BE5629402E.aspx",
          "paragraphs": [
            {
              "type": "原文",
              "content": "一、三十年，春，王正月，楚子使薳罢来聘。"
            },
            {
              "type": "原文",
              "content": "二、夏，四月，蔡世子般弒其君固。"
            },
            {
              "type": "原文",
              "content": "其不日，子夺父政，是谓夷之。"
            },
            {
              "type": "原文",
              "content": "三、五月，甲午，宋灾，宋伯姬卒。"
            },
            {
              "type": "原文",
              "content": "取卒之日加之灾上者，见以灾卒也。其见以灾卒奈何？伯姬之舍失火，左右曰：“夫人少辟火乎？”伯姬曰：“妇人之义，傅母不在，宵不下堂。”左右又曰：“夫人少辟火乎？”伯姬曰：“妇人之义，保母不在，宵不下堂。”遂逮于火而死。妇人以贞为行者也，伯姬之妇道尽矣。详其事，贤伯姬也。"
            },
            {
              "type": "原文",
              "content": "四、天王杀其弟佞夫。"
            },
            {
              "type": "原文",
              "content": "传曰，诸侯且不首恶，况于天子乎？君无忍亲之义。天子、诸侯所亲者，唯长子、母弟耳。天王杀其弟佞夫，甚之也。"
            },
            {
              "type": "原文",
              "content": "五、王子瑕奔晋。"
            },
            {
              "type": "原文",
              "content": "六、秋，七月，叔弓如宋葬共姬。"
            },
            {
              "type": "原文",
              "content": "外夫人不书葬，此其言葬何也？吾女也，卒灾，故隐而葬之也。"
            },
            {
              "type": "原文",
              "content": "七、郑良宵出奔许，自许入于郑，郑人杀良霄。"
            },
            {
              "type": "原文",
              "content": "不言大夫，恶之也。"
            },
            {
              "type": "原文",
              "content": "八、冬，十月，葬蔡景公。"
            },
            {
              "type": "原文",
              "content": "不日卒而月葬，不葬者也。卒而葬之，不忍使父失民于子也。"
            },
            {
              "type": "原文",
              "content": "九、晋人、齐人、宋人、卫人、郑人、曹人、莒人、邾人、滕人、薛人、杞人、小邾人会于澶渊，宋灾故。"
            },
            {
              "type": "原文",
              "content": "会不言其所为，其曰宋灾故何也？不言灾故，则无以见其善也。其曰人何也？救灾以众。何救焉？更宋之所丧财也。澶渊之会，中国不侵伐夷狄，夷狄不入中国，无侵伐八年，善之也。晋赵武、楚屈建之功也。"
            }
          ]
        },
        {
          "title": "三十一年",
          "source": "https://so.gushiwen.cn/guwen/bookv_46653FD803893E4FD6D682BCDAF15B25.aspx",
          "paragraphs": [
            {
              "type": "原文",
              "content": "一、三十有一年，春，王正月。"
            },
            {
              "type": "原文",
              "content": "二、夏，六月，辛巳，公薨于楚宫。"
            },
            {
              "type": "原文",
              "content": "楚宫，非正也。"
            },
            {
              "type": "原文",
              "content": "三、秋，九月，癸巳，子野卒。"
            },
            {
              "type": "原文",
              "content": "子卒日，正也。"
            },
            {
              "type": "原文",
              "content": "四、己亥，仲孙羯卒。"
            },
            {
              "type": "原文",
              "content": "五、冬，十月，滕子来会葬。"
            },
            {
              "type": "原文",
              "content": "六、癸酉，葬我君襄公。"
            },
            {
              "type": "原文",
              "content": "七、十有一月，莒人弒其君密州。"
            }
          ]
        }
      ]
    },
    {
      "title": "昭公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4F2940A753D04EDF4A.aspx",
          "paragraphs": [
            {
              "type": "原文",
              "content": "一、元年，春，王正月，公即位。"
            },
            {
              "type": "原文",
              "content": "继正即位，正也。"
            },
            {
              "type": "原文",
              "content": "二、叔孙豹会晋赵武、楚公子围、齐国弱、宋向戌、卫齐恶、陈公子招、蔡公孙归生、郑罕虎、许人、曹人于郭。"
            },
            {
              "type": "原文",
              "content": "三、三月，取郓。"
            },
            {
              "type": "原文",
              "content": "四、夏，秦伯之弟针出奔晋。"
            },
            {
              "type": "原文",
              "content": "诸侯之尊，弟兄不得以属通。其弟云者，亲之也。亲而奔之，恶也。"
            },
            {
              "type": "原文",
              "content": "五、六月，丁巳，邾子华卒。"
            },
            {
              "type": "原文",
              "content": "六、晋荀吴帅师败狄于大原。"
            },
            {
              "type": "原文",
              "content": "传曰，中国曰大原，夷狄曰大卤，号从中国，名从主人。"
            },
            {
              "type": "原文",
              "content": "七、秋，莒去疾自齐入于莒，莒展出奔吴。"
            },
            {
              "type": "原文",
              "content": "八、叔弓帅师疆郓田。"
            },
            {
              "type": "原文",
              "content": "疆之为言犹竟也。"
            },
            {
              "type": "原文",
              "content": "九、葬邾悼公。"
            },
            {
              "type": "原文",
              "content": "十、冬，十有一月，己酉，楚子卷卒。"
            },
            {
              "type": "原文",
              "content": "十二、楚公子比出奔晋。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4F3125DE89C4A434FB.aspx",
          "paragraphs": [
            {
              "type": "原文",
              "content": "一、二年，春，晋侯使韩起来聘。"
            },
            {
              "type": "原文",
              "content": "二、夏，叔弓如晋。"
            },
            {
              "type": "原文",
              "content": "三、秋，郑杀其大夫公孙黑。"
            },
            {
              "type": "原文",
              "content": "四、冬，公如晋，至河乃复。"
            },
            {
              "type": "原文",
              "content": "耻如晋，故着有疾也。"
            },
            {
              "type": "原文",
              "content": "五、季孙宿如晋。"
            },
            {
              "type": "原文",
              "content": "公如晋而不得入，季孙宿如晋而得入，恶季孙宿也。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F1E6FA148CA35F4DB.aspx",
          "paragraphs": [
            {
              "type": "原文",
              "content": "一、三年，春，王正月，丁未，滕子原卒。"
            },
            {
              "type": "原文",
              "content": "二、夏，叔弓如滕。"
            },
            {
              "type": "原文",
              "content": "三、五月，葬滕成公。"
            },
            {
              "type": "原文",
              "content": "四、秋，小邾子来朝。"
            },
            {
              "type": "原文",
              "content": "五、八月，大雩。"
            },
            {
              "type": "原文",
              "content": "六、冬，大雨雹。"
            },
            {
              "type": "原文",
              "content": "七、北燕伯款出奔齐。"
            },
            {
              "type": "原文",
              "content": "其曰北燕，从史文也。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4FAA5D14B518DC9096.aspx",
          "paragraphs": [
            {
              "type": "原文",
              "content": "一、四年，春，王正月，大雨雪。"
            },
            {
              "type": "原文",
              "content": "二、夏，楚子、蔡侯、陈侯、郑伯、许男、徐子、滕子、顿子、胡子、沈子、小邾子、宋世子佐、淮夷会于申。"
            },
            {
              "type": "原文",
              "content": "三、楚人执徐子。"
            },
            {
              "type": "原文",
              "content": "四、秋，七月，楚子、蔡侯、陈侯、许男、顿子、胡子、沈子、淮夷伐吴。执齐庆封，杀之。遂灭厉。"
            },
            {
              "type": "原文",
              "content": "此入而杀，其不言入何也？庆封封乎吴锺离，其不言伐锺离何也？不与吴封也。庆封其以齐氏何也？为齐讨也。灵王使人以庆封令于军中曰：“有若齐庆封弒君者乎？”庆封曰：“子一息，我亦且一言。”曰：“有若楚公子围弒其兄之子而代之为君者乎？”军人粲然皆笑。庆封弒其君而不以弒君之罪罪之者，庆封不为灵王服也。不与楚讨也。春秋之义，用贵治贱，用贤治不肖，不以乱治乱也。孔子曰：“怀恶而讨，虽死不服，其斯之谓与。”遂，继事也。"
            },
            {
              "type": "原文",
              "content": "五、九月，取缯。"
            },
            {
              "type": "原文",
              "content": "六、冬，十有二月，乙卯，叔孙豹卒。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4FF2630ADEC12A378A.aspx",
          "paragraphs": [
            {
              "type": "原文",
              "content": "一、五年，春，王正月，舍中军。"
            },
            {
              "type": "原文",
              "content": "贵复正也。"
            },
            {
              "type": "原文",
              "content": "二、楚杀其大夫屈申。"
            },
            {
              "type": "原文",
              "content": "三、公如晋。"
            },
            {
              "type": "原文",
              "content": "四、夏，莒牟夷以牟娄及防、兹来奔。"
            },
            {
              "type": "原文",
              "content": "以者，不以者也。来奔者，不言出。及防、兹，以大及小也。莒无大夫，其曰牟夷何也？以其地来也。以其地来，则何以书也？重地也。"
            },
            {
              "type": "原文",
              "content": "五、秋，七月，公至自晋。"
            },
            {
              "type": "原文",
              "content": "六、戊辰，叔弓帅师败莒于贲泉。"
            },
            {
              "type": "原文",
              "content": "狄人谓贲泉失台，号从中国，名从主人。"
            },
            {
              "type": "原文",
              "content": "七、秦伯卒。"
            },
            {
              "type": "原文",
              "content": "八、冬，楚子、蔡侯、陈侯、许男、顿子、沈子、徐人、越人伐吴。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4FE88CBC2D650621B3.aspx",
          "paragraphs": [
            {
              "type": "原文",
              "content": "一、六年，春，王正月，杞伯益姑卒。"
            },
            {
              "type": "原文",
              "content": "二、葬秦景公。"
            },
            {
              "type": "原文",
              "content": "三、夏，季孙宿如晋。"
            },
            {
              "type": "原文",
              "content": "四、葬杞文公。"
            },
            {
              "type": "原文",
              "content": "五、宋华合比出奔卫。"
            },
            {
              "type": "原文",
              "content": "六、秋，九月，大雩。"
            },
            {
              "type": "原文",
              "content": "七、冬，楚，薳罢帅师伐吴。"
            },
            {
              "type": "原文",
              "content": "八、叔弓如楚。"
            },
            {
              "type": "原文",
              "content": "九、齐侯伐北燕。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F6DA0C7B8734498EC.aspx",
          "paragraphs": [
            {
              "type": "原文",
              "content": "一、七年，春，王正月，暨齐平。"
            },
            {
              "type": "原文",
              "content": "平者，成也。暨犹暨暨也，暨者，不得已也。以外及内曰暨。"
            },
            {
              "type": "原文",
              "content": "二、三月，公如楚。"
            },
            {
              "type": "原文",
              "content": "三、叔孙婼如齐莅盟。"
            },
            {
              "type": "原文",
              "content": "莅，位也。内之前定之辞谓之莅，外之前定之辞谓之来。"
            },
            {
              "type": "原文",
              "content": "四、夏，四月，甲辰，朔，日有食之。"
            },
            {
              "type": "原文",
              "content": "五、秋，八月，戊辰，卫侯恶卒。"
            },
            {
              "type": "原文",
              "content": "乡曰卫齐恶，今曰卫侯恶，此何为君臣同名也？君子不夺人名，不夺人亲之所名，重其所以来也。王父名子也。"
            },
            {
              "type": "原文",
              "content": "六、九月，公至自楚。"
            },
            {
              "type": "原文",
              "content": "七、冬，十有一月，癸未，季孙宿卒。"
            },
            {
              "type": "原文",
              "content": "八、十有二月，葬卫襄公。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F34433983ED5C75D6.aspx",
          "paragraphs": [
            {
              "type": "原文",
              "content": "一、八年，春，陈侯之弟招杀陈世子偃师。"
            },
            {
              "type": "原文",
              "content": "乡曰陈公子招，今曰陈侯之弟招何也？曰，尽其亲，所以恶招也。两下相杀不志乎春秋，此其志何也？世子云者，唯君之贰也。云可以重之存焉志之也。诸侯之尊，弟兄不得以属通。其弟云者，亲之也。亲而杀之，恶也。"
            },
            {
              "type": "原文",
              "content": "二、夏，四月，辛丑，陈侯溺卒。"
            },
            {
              "type": "原文",
              "content": "三、叔弓如晋。"
            },
            {
              "type": "原文",
              "content": "四、楚人执陈行人干征师，杀之。"
            },
            {
              "type": "原文",
              "content": "称人以执大夫，执有罪也。称行人，怨接于上也。"
            },
            {
              "type": "原文",
              "content": "五、陈公子留出奔郑。"
            },
            {
              "type": "原文",
              "content": "六、秋，搜于红。"
            },
            {
              "type": "原文",
              "content": "正也。因搜狩以习用武事，礼之大者也。艾兰以为防，置旃以为辕门，以葛覆质以为槷，流旁握，御轚者不得入。车轨尘，马糇蹄，揜禽旅，御者不失其驰，然后射者能中。过防弗逐，不从奔之道也。面伤不献，不成禽不献。禽虽多，天子取三十焉，其余与士众，以习射于射宫。射而中，田不得禽，则得禽。田得禽而射不中，则不得禽。是以知古之贵仁义而贱勇力也。"
            },
            {
              "type": "原文",
              "content": "七、陈人杀其大夫公子过。"
            },
            {
              "type": "原文",
              "content": "八、大雩。"
            },
            {
              "type": "原文",
              "content": "九、冬，十月，壬午，楚师灭陈，执陈公子招，放之于越，杀陈孔奂。"
            },
            {
              "type": "原文",
              "content": "恶楚子也。"
            },
            {
              "type": "原文",
              "content": "十、葬陈哀公。"
            },
            {
              "type": "原文",
              "content": "不与楚灭，闵之也。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FF7E38CE6CF9DC680.aspx",
          "paragraphs": [
            {
              "type": "原文",
              "content": "一、九年，春，叔弓会楚子于陈。"
            },
            {
              "type": "原文",
              "content": "二、许迁于夷。"
            },
            {
              "type": "原文",
              "content": "三、夏，四月，陈火。"
            },
            {
              "type": "原文",
              "content": "国曰灾，邑曰火。火不志，此何以志？闵陈而存之也。"
            },
            {
              "type": "原文",
              "content": "四、秋，仲孙貜如齐。"
            },
            {
              "type": "原文",
              "content": "五、冬，筑郎囿。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FD99160537F0B17A7.aspx",
          "paragraphs": [
            {
              "type": "原文",
              "content": "一、十年，春，王正月。"
            },
            {
              "type": "原文",
              "content": "二、夏，齐栾施来奔。"
            },
            {
              "type": "原文",
              "content": "三、秋，七月，季孙意如、叔弓、仲孙貜帅师伐莒。"
            },
            {
              "type": "原文",
              "content": "四、戊子，晋侯彪卒。"
            },
            {
              "type": "原文",
              "content": "五、九月，叔孙婼如晋，葬晋平公。"
            },
            {
              "type": "原文",
              "content": "六、十有二月，甲子，宋公成卒。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4F5B68AFE0AF8AFD68.aspx",
          "paragraphs": [
            {
              "type": "原文",
              "content": "一、十有一年，春，王二月，叔弓如宋，葬宋平公。"
            },
            {
              "type": "原文",
              "content": "二、夏，四月，丁巳，楚子虔诱蔡侯般，杀之于申。"
            },
            {
              "type": "原文",
              "content": "何为名之？夷狄之君诱中国之君，故谨而名之也。称时称月称日称地，谨之也。"
            },
            {
              "type": "原文",
              "content": "三、楚公子弃疾帅师围蔡。"
            },
            {
              "type": "原文",
              "content": "四、五月，甲申，夫人归氏薨。"
            },
            {
              "type": "原文",
              "content": "五、大搜于比蒲。"
            },
            {
              "type": "原文",
              "content": "六、仲孙貜会邾子，盟于祲祥。"
            },
            {
              "type": "原文",
              "content": "七、秋，季孙意如会晋韩起、齐国弱、宋华亥、卫北宫佗、郑罕虎、曹人、杞人于厥憽�"
            },
            {
              "type": "原文",
              "content": "八、九月，己亥，葬我小君齐归"
            },
            {
              "type": "原文",
              "content": "九、冬，十有一月，丁酉，楚师灭蔡，执蔡世子友以归，用之。"
            },
            {
              "type": "原文",
              "content": "此子也，其曰世子何也？不与楚杀也。一事注乎志，所以恶楚子也。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F949EF310385B2B4A.aspx",
          "paragraphs": [
            {
              "type": "原文",
              "content": "一、十有二年，春，齐高偃帅师纳北燕伯于阳。"
            },
            {
              "type": "原文",
              "content": "纳者，内不受也。燕伯之不名何也？不以高偃挈燕伯也。"
            },
            {
              "type": "原文",
              "content": "二、三月，壬申，郑伯嘉卒。"
            },
            {
              "type": "原文",
              "content": "三、夏，宋公使华定来聘。"
            },
            {
              "type": "原文",
              "content": "四、公如晋，至河乃还。"
            },
            {
              "type": "原文",
              "content": "季孙氏不使遂乎晋也。"
            },
            {
              "type": "原文",
              "content": "五、五月，葬郑简公。"
            },
            {
              "type": "原文",
              "content": "六、楚杀其大夫成虎。"
            },
            {
              "type": "原文",
              "content": "七、秋，七月。"
            },
            {
              "type": "原文",
              "content": "八、冬，十月，公子懗霰计搿�"
            },
            {
              "type": "原文",
              "content": "九、楚子伐徐。"
            },
            {
              "type": "原文",
              "content": "十、晋伐鲜虞。"
            },
            {
              "type": "原文",
              "content": "其曰晋，狄之也。其狄之何也？不正其与夷狄交伐中国，故狄称之也。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F72724CD79C46C06E.aspx",
          "paragraphs": [
            {
              "type": "原文",
              "content": "一、十有三年，春，叔弓帅师围费。"
            },
            {
              "type": "原文",
              "content": "二、夏，四月，楚公子比自晋归于楚，弒其君虔于干溪。"
            },
            {
              "type": "原文",
              "content": "自晋，晋有奉焉尔。归而弒。不言归，言归，非弒也。归一事也，弒一事也，而遂言之，以比之归弒。比不弒也。弒君者日，不日，不弒也。"
            },
            {
              "type": "原文",
              "content": "三、楚公子弃疾杀公子比。"
            },
            {
              "type": "原文",
              "content": "当上之辞也。当上之辞者，谓不称人以杀，乃以君杀之也。讨贼以当上之辞，杀非弒也。比之不弒有四。取国者，称国以弒。楚公子弃疾杀公子比，比不嫌也。春秋不以嫌代嫌，弃疾主其事，故嫌也。"
            },
            {
              "type": "原文",
              "content": "四、秋，公会刘子、晋侯、齐侯、宋公、卫侯、郑伯、曹伯、莒子、邾子、滕子、薛伯、杞伯、小邾子于平丘。"
            },
            {
              "type": "原文",
              "content": "五、八月，甲戌，同盟于平丘，公不与盟。"
            },
            {
              "type": "原文",
              "content": "同者，有同也，同外楚也。公不与盟者，可以与而不与，讥在公也。其日，善是盟也。"
            },
            {
              "type": "原文",
              "content": "六、晋人执季孙意如以归。"
            },
            {
              "type": "原文",
              "content": "七、公至自会。"
            },
            {
              "type": "原文",
              "content": "八、蔡侯庐归于蔡。陈侯吴归于陈。"
            },
            {
              "type": "原文",
              "content": "善其成之会而归之，故谨而日之。此未尝有国也，使如失国辞然者，不与楚灭也。"
            },
            {
              "type": "原文",
              "content": "九、冬，十月，葬蔡灵公。"
            },
            {
              "type": "原文",
              "content": "变之不葬有三：失德不葬，弒君不葬，灭国不葬。然且葬之，不与楚灭，且成诸侯之事也。"
            },
            {
              "type": "原文",
              "content": "十、公如晋，至河乃复。"
            },
            {
              "type": "原文",
              "content": "十一、吴灭州来。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4FEA9C1930C38EAD46.aspx",
          "paragraphs": [
            {
              "type": "原文",
              "content": "一、十有四年，春，意如至自晋。"
            },
            {
              "type": "原文",
              "content": "大夫执则致，致则名。意如恶，然而致，见君臣之礼也。"
            },
            {
              "type": "原文",
              "content": "二、三月，曹伯滕卒。"
            },
            {
              "type": "原文",
              "content": "三、夏，四月。"
            },
            {
              "type": "原文",
              "content": "四、秋，葬曹武公。"
            },
            {
              "type": "原文",
              "content": "五、八月，莒子去疾卒。"
            },
            {
              "type": "原文",
              "content": "六、冬，莒杀其公子意恢。"
            },
            {
              "type": "原文",
              "content": "言公子而不言大夫，莒无大夫也。莒无大夫而曰公子意恢，意恢贤也。曹、莒皆无大夫，其所以无大夫者，其义异也。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4F3A49769F08F09B21.aspx",
          "paragraphs": [
            {
              "type": "原文",
              "content": "一、十有五年，春，王正月，吴子夷末卒。"
            },
            {
              "type": "原文",
              "content": "二、二月，癸酉，有事于武宫，钥入，叔弓卒，去乐，卒事。"
            },
            {
              "type": "原文",
              "content": "君在祭乐之中，闻大夫之丧，则去乐卒事，礼也。君在祭乐之中，大夫有变，以闻，可乎？大夫，国体也。古之人重死，君命无所不通。"
            },
            {
              "type": "原文",
              "content": "三、夏，蔡朝吴出奔郑。"
            },
            {
              "type": "原文",
              "content": "四、六月，丁巳，朔，日有食之。"
            },
            {
              "type": "原文",
              "content": "五、秋，晋荀吴帅师伐鲜虞。"
            },
            {
              "type": "原文",
              "content": "六、冬，公如晋。"
            }
          ]
        },
        {
          "title": "十六年",
          "source": "https://so.gushiwen.cn/guwen/bookv_46653FD803893E4F099F9CC5B27ACD09.aspx",
          "paragraphs": [
            {
              "type": "原文",
              "content": "一、十有六年，春，齐侯伐徐。"
            },
            {
              "type": "原文",
              "content": "二、楚子诱戎蛮子杀之。"
            },
            {
              "type": "原文",
              "content": "三、夏，公至自晋。"
            },
            {
              "type": "原文",
              "content": "四、秋，八月，己亥，晋侯夷卒。"
            },
            {
              "type": "原文",
              "content": "五、九月，大雩。"
            },
            {
              "type": "原文",
              "content": "六、季孙意如如晋。"
            },
            {
              "type": "原文",
              "content": "七、冬，十月，葬晋昭公。"
            }
          ]
        },
        {
          "title": "十七年",
          "source": "https://so.gushiwen.cn/guwen/bookv_46653FD803893E4FAD46CD6D3E1ED10E.aspx",
          "paragraphs": [
            {
              "type": "原文",
              "content": "一、十有七年，春，小邾子来朝。"
            },
            {
              "type": "原文",
              "content": "二、夏，六月，甲戌，朔，日有食之。"
            },
            {
              "type": "原文",
              "content": "三、秋，郯子来朝。"
            },
            {
              "type": "原文",
              "content": "四、八月，晋荀吴帅师灭陆浑戎。"
            },
            {
              "type": "原文",
              "content": "五、冬，有星孛于大辰。"
            },
            {
              "type": "原文",
              "content": "一有一亡曰有。于大辰者，滥于大辰也。"
            },
            {
              "type": "原文",
              "content": "六、楚人及吴战于长岸。"
            },
            {
              "type": "原文",
              "content": "两夷狄曰败，中国与夷狄亦曰败。楚人及吴战于长岸，进楚子，故曰战。"
            }
          ]
        },
        {
          "title": "十八年",
          "source": "https://so.gushiwen.cn/guwen/bookv_46653FD803893E4F11FE72F2219DF0C2.aspx",
          "paragraphs": [
            {
              "type": "原文",
              "content": "一、十有八年，春，王三月，曹伯须卒。"
            },
            {
              "type": "原文",
              "content": "二、夏，五月，壬午，宋、卫、陈、郑灾。"
            },
            {
              "type": "原文",
              "content": "其志，以同日也。其日，亦以同日也。或曰：“人有谓子产曰：‘某日有灾’，子产曰：‘天者神，子恶知之？’”是人也，同日为四国灾也。"
            },
            {
              "type": "原文",
              "content": "三、六月，邾人入鄅。"
            },
            {
              "type": "原文",
              "content": "四、秋，葬曹平公。"
            },
            {
              "type": "原文",
              "content": "五、冬，许迁于白羽。"
            }
          ]
        },
        {
          "title": "十九年",
          "source": "https://so.gushiwen.cn/guwen/bookv_46653FD803893E4F4C6108B120E866B4.aspx",
          "paragraphs": [
            {
              "type": "原文",
              "content": "一、十有九年，春，宋公伐邾。"
            },
            {
              "type": "原文",
              "content": "二、夏，五月，戊辰，许世子止弒其君买。"
            },
            {
              "type": "原文",
              "content": "日弒，正卒也。正卒，则止不弒也。不弒而曰弒，责止也。止曰：“我与夫弒者。”不立乎其位，以与其弟虺，哭泣歠飦粥，嗌不容粒，未踰年而死。故君子即止自责而责之也。"
            },
            {
              "type": "原文",
              "content": "三、己卯，地震。"
            },
            {
              "type": "原文",
              "content": "四、秋，齐高发帅师伐莒。"
            },
            {
              "type": "原文",
              "content": "五、冬，葬许悼公。"
            },
            {
              "type": "原文",
              "content": "日卒时葬，不使止为弒父也。曰，子既生，不免乎水火，母之罪也。羁贯成童，不就师傅，父之罪也。就师学问无方，心志不通，身之罪也。心志既通，而名誉不闻，友之罪也。名誉既闻，有司不举，有司之罪也。有司举之，王者不用，王者之过也。许世子不知尝药，累及许君也。"
            }
          ]
        },
        {
          "title": "二十年",
          "source": "https://so.gushiwen.cn/guwen/bookv_46653FD803893E4F95AC5C364EC37D19.aspx",
          "paragraphs": [
            {
              "type": "原文",
              "content": "一、二十年，春，王正月。"
            },
            {
              "type": "原文",
              "content": "二、夏，曹公孙会自梦出奔宋。"
            },
            {
              "type": "原文",
              "content": "自梦者，专乎梦也。曹无大夫，其曰公孙何也？言其以贵取之，而不以叛也。"
            },
            {
              "type": "原文",
              "content": "三、秋，盗杀卫侯之兄辄。"
            },
            {
              "type": "原文",
              "content": "盗，贱也。其曰兄，母兄也。目卫侯，卫侯累也。然则何为不为君也？有天疾者，不得入乎宗庙。辄者何也？曰“两足不能相过”，齐谓之綦，楚谓之踂，卫谓之辄。"
            },
            {
              "type": "原文",
              "content": "四、冬，十月，宋华亥、向宁、华定出奔陈。"
            },
            {
              "type": "原文",
              "content": "五、十有一月，辛卯，蔡侯庐卒。"
            }
          ]
        },
        {
          "title": "二十一年",
          "source": "https://so.gushiwen.cn/guwen/bookv_46653FD803893E4F59781169B1071FFA.aspx",
          "paragraphs": [
            {
              "type": "原文",
              "content": "一、二十有一年，春，王三月，葬蔡平公。"
            },
            {
              "type": "原文",
              "content": "二、夏，晋侯使士鞅来聘。"
            },
            {
              "type": "原文",
              "content": "三、宋华亥、向宁、华定自陈入于宋南里以叛。"
            },
            {
              "type": "原文",
              "content": "自陈，陈有奉焉尔。入者，内弗受也。其曰宋南里，宋之南鄙也。以者，不以者也。叛，直叛也。"
            },
            {
              "type": "原文",
              "content": "四、秋，七月，壬午，朔，日有食之。"
            },
            {
              "type": "原文",
              "content": "五、八月，乙亥，叔辄卒。"
            },
            {
              "type": "原文",
              "content": "六、冬，蔡侯东出奔楚。"
            },
            {
              "type": "原文",
              "content": "东者，东国也。何为谓之东也？王父诱而杀焉，父执而用焉，奔而又奔之。曰东，恶之而贬之也。"
            },
            {
              "type": "原文",
              "content": "七、公如晋，至河乃复。"
            }
          ]
        },
        {
          "title": "二十二年",
          "source": "https://so.gushiwen.cn/guwen/bookv_46653FD803893E4FA46A227BB17C85BE.aspx",
          "paragraphs": [
            {
              "type": "原文",
              "content": "一、二十有二年，春，齐侯伐莒。"
            },
            {
              "type": "原文",
              "content": "二、宋华亥、向宁、华定自宋南里出奔楚。"
            },
            {
              "type": "原文",
              "content": "自宋南里者，专也。"
            },
            {
              "type": "原文",
              "content": "三、大搜于昌间。"
            },
            {
              "type": "原文",
              "content": "秋而曰搜。此春也，其曰搜何也？以搜事也。"
            },
            {
              "type": "原文",
              "content": "四、夏，四月，乙丑，天王崩。"
            },
            {
              "type": "原文",
              "content": "五、六月，叔鞅如京师，葬景王。"
            },
            {
              "type": "原文",
              "content": "六、王室乱。"
            },
            {
              "type": "原文",
              "content": "乱之为言，事未有所成也。"
            },
            {
              "type": "原文",
              "content": "七、刘子、单子以王猛居于皇。"
            },
            {
              "type": "原文",
              "content": "以者，不以者也，王猛嫌也。"
            },
            {
              "type": "原文",
              "content": "八、秋，刘子、单子以王猛入于王城。"
            },
            {
              "type": "原文",
              "content": "以者，不以者也。入者，内弗受也。"
            },
            {
              "type": "原文",
              "content": "九、冬，十月，王子猛卒。"
            },
            {
              "type": "原文",
              "content": "此不卒者也。其曰卒，失嫌也。"
            },
            {
              "type": "原文",
              "content": "十、十有二月，癸酉，朔，日有食之。"
            }
          ]
        },
        {
          "title": "二十三年",
          "source": "https://so.gushiwen.cn/guwen/bookv_46653FD803893E4FD77E425F6412A209.aspx",
          "paragraphs": [
            {
              "type": "原文",
              "content": "一、二十有三年，春，王正月，叔孙婼如晋。"
            },
            {
              "type": "原文",
              "content": "二、癸丑，叔鞅卒。"
            },
            {
              "type": "原文",
              "content": "三、晋人执我行人叔孙婼。"
            },
            {
              "type": "原文",
              "content": "四、晋人围郊。"
            },
            {
              "type": "原文",
              "content": "五、夏，六月，蔡侯东国卒于楚。"
            },
            {
              "type": "原文",
              "content": "六、秋，七月，莒子庚与来奔。"
            },
            {
              "type": "原文",
              "content": "七、戊辰，吴败顿、胡、沈、蔡、陈、许之师于鸡甫，胡子髠、沈子盈灭。获陈夏啮。"
            },
            {
              "type": "原文",
              "content": "中国不言败，此其言败何也？中国不败，胡子髠、沈子盈其灭乎？其言败，释其灭也。获者，非与之辞也，上下之称也。"
            },
            {
              "type": "原文",
              "content": "八、天王居于狄泉。尹氏立王子朝。"
            },
            {
              "type": "原文",
              "content": "始王也。其曰天王，因其居而王之也。立者，不宜立者也。朝之不名何也？别嫌乎尹氏之朝也。"
            },
            {
              "type": "原文",
              "content": "九、八月，乙未，地震。"
            },
            {
              "type": "原文",
              "content": "十、冬，公如晋，至河，有疾，乃复。"
            },
            {
              "type": "原文",
              "content": "疾不志，此其志何也？释不得入乎晋也。"
            }
          ]
        },
        {
          "title": "二十四年",
          "source": "https://so.gushiwen.cn/guwen/bookv_46653FD803893E4F38329FCD58DC2D68.aspx",
          "paragraphs": [
            {
              "type": "原文",
              "content": "一、二十有四年，春，王二月，丙戌，仲孙貜卒。"
            },
            {
              "type": "原文",
              "content": "二、婼至自晋。"
            },
            {
              "type": "原文",
              "content": "大夫执则致，致则挈，由上致之也。"
            },
            {
              "type": "原文",
              "content": "三、夏，五月，乙未，朔，日有食之。"
            },
            {
              "type": "原文",
              "content": "四、秋，八月，大雩。"
            },
            {
              "type": "原文",
              "content": "五、丁酉，杞伯郁厘卒。"
            },
            {
              "type": "原文",
              "content": "六、冬，吴灭巢。"
            },
            {
              "type": "原文",
              "content": "七、葬杞平公。"
            }
          ]
        },
        {
          "title": "二十五年",
          "source": "https://so.gushiwen.cn/guwen/bookv_46653FD803893E4FD6026DF02CC9533D.aspx",
          "paragraphs": [
            {
              "type": "原文",
              "content": "一、二十有五年，春，叔孙婼如宋。"
            },
            {
              "type": "原文",
              "content": "二、夏，叔倪会晋赵鞅、宋乐大心、卫北宫喜、郑游吉、曹人、邾人、滕人、薛人、小邾人于黄父。"
            },
            {
              "type": "原文",
              "content": "三、有鸜鹆来巢。"
            },
            {
              "type": "原文",
              "content": "一有一亡曰有。来者，来中国也。鸜鹆穴者而曰巢。或曰，增之也。"
            },
            {
              "type": "原文",
              "content": "四、秋，七月，上辛，大雩。季辛，又雩。"
            },
            {
              "type": "原文",
              "content": "季者，有中之辞也。又，有继之辞也。"
            },
            {
              "type": "原文",
              "content": "五、九月，己亥，公孙于齐，次于阳州，齐侯唁公于野井。"
            },
            {
              "type": "原文",
              "content": "孙之为言犹孙也，讳奔也。次，止也。吊失国曰唁，唁公不得入于鲁也。"
            },
            {
              "type": "原文",
              "content": "六、冬，十月，戊辰，叔孙婼卒。"
            },
            {
              "type": "原文",
              "content": "七、十有一月，己亥，宋公佐卒于曲棘。"
            },
            {
              "type": "原文",
              "content": "防公也。"
            },
            {
              "type": "原文",
              "content": "八、十有二月，齐侯取郓。"
            },
            {
              "type": "原文",
              "content": "取，易辞也。内不言取，以其为公取之，故易言之也。"
            }
          ]
        },
        {
          "title": "二十六年",
          "source": "https://so.gushiwen.cn/guwen/bookv_46653FD803893E4F113F6AD5AD6046E7.aspx",
          "paragraphs": [
            {
              "type": "原文",
              "content": "一、二十有六年，春，王正月，葬宋元公。"
            },
            {
              "type": "原文",
              "content": "二、三月，公至自齐，居于郓。"
            },
            {
              "type": "原文",
              "content": "公次于阳州，其曰至自齐何也？以齐侯之见公，可以言至自齐也。居于郓者，公在外也。至自齐，道义不外公也。"
            },
            {
              "type": "原文",
              "content": "三、夏，公围成。"
            },
            {
              "type": "原文",
              "content": "非国不言围。所以言围者，以大公也。"
            },
            {
              "type": "原文",
              "content": "四、秋，公会齐侯、莒子、邾子、杞伯、盟于鄟陵。"
            },
            {
              "type": "原文",
              "content": "五、公至自会，居于郓。"
            },
            {
              "type": "原文",
              "content": "六、九月，庚申，楚子居卒。"
            },
            {
              "type": "原文",
              "content": "七、冬，十月，天王入于成周。尹氏、召伯、毛伯以王子朝奔楚。"
            },
            {
              "type": "原文",
              "content": "周有入无出也。远矣，非也。奔，直奔也。"
            }
          ]
        },
        {
          "title": "二十七年",
          "source": "https://so.gushiwen.cn/guwen/bookv_46653FD803893E4F2A314C89B73056AC.aspx",
          "paragraphs": [
            {
              "type": "原文",
              "content": "一、二十有七年，春，公如齐。"
            },
            {
              "type": "原文",
              "content": "二、公至自齐，居于郓。"
            },
            {
              "type": "原文",
              "content": "公在外也。"
            },
            {
              "type": "原文",
              "content": "三、夏，四月，吴弒其君僚。"
            },
            {
              "type": "原文",
              "content": "四、楚杀其大夫郄宛。"
            },
            {
              "type": "原文",
              "content": "五、秋，晋士鞅、宋乐祁犁、卫北宫喜、曹人、邾人、滕人会于扈。"
            },
            {
              "type": "原文",
              "content": "六、冬，十月，曹伯午卒。"
            },
            {
              "type": "原文",
              "content": "七、邾快来奔。"
            },
            {
              "type": "原文",
              "content": "八、公如齐。"
            },
            {
              "type": "原文",
              "content": "九、公至自齐，居于郓。"
            }
          ]
        },
        {
          "title": "二十八年",
          "source": "https://so.gushiwen.cn/guwen/bookv_46653FD803893E4F68E31382A3EFD832.aspx",
          "paragraphs": [
            {
              "type": "原文",
              "content": "一、二十有八年，春，王三月，葬曹悼公。"
            },
            {
              "type": "原文",
              "content": "二、公如晋，次于干侯。"
            },
            {
              "type": "原文",
              "content": "公在外也。"
            },
            {
              "type": "原文",
              "content": "三、夏，四月，丙戌，郑伯宁卒。"
            },
            {
              "type": "原文",
              "content": "四、六月，葬郑定公。"
            },
            {
              "type": "原文",
              "content": "五、秋，七月，癸巳，滕子宁卒。"
            },
            {
              "type": "原文",
              "content": "六、冬，葬滕悼公。"
            }
          ]
        },
        {
          "title": "二十九年",
          "source": "https://so.gushiwen.cn/guwen/bookv_46653FD803893E4F05047D7E04395AFF.aspx",
          "paragraphs": [
            {
              "type": "原文",
              "content": "一、二十有九年，春，公至自干侯，居于郓。齐侯使高张来唁公。"
            },
            {
              "type": "原文",
              "content": "唁公不得入于鲁也。"
            },
            {
              "type": "原文",
              "content": "二、公如晋，次于干侯。"
            },
            {
              "type": "原文",
              "content": "三、夏，四月，庚子，叔倪卒。"
            },
            {
              "type": "原文",
              "content": "季孙意如曰：“叔倪无病而死，此皆无公也，是天命也，非我罪也。”"
            },
            {
              "type": "原文",
              "content": "四、秋，七月。"
            },
            {
              "type": "原文",
              "content": "五、冬，十月，郓溃。"
            },
            {
              "type": "原文",
              "content": "溃之为言，上下不相得也。上下不相得则恶矣，亦讥公也。昭公出奔，民如释重负。"
            }
          ]
        },
        {
          "title": "三十年",
          "source": "https://so.gushiwen.cn/guwen/bookv_46653FD803893E4F1EE59C7C4983EAFA.aspx",
          "paragraphs": [
            {
              "type": "原文",
              "content": "一、三十年，春，王正月，公在干侯。"
            },
            {
              "type": "原文",
              "content": "中国不存公。存公故也。"
            },
            {
              "type": "原文",
              "content": "二、夏，六月，庚辰，晋侯去疾卒。"
            },
            {
              "type": "原文",
              "content": "三、秋，八月，葬晋顷公。"
            },
            {
              "type": "原文",
              "content": "四、冬，十有二月，吴灭徐，徐子章羽奔楚。"
            }
          ]
        },
        {
          "title": "三十一年",
          "source": "https://so.gushiwen.cn/guwen/bookv_46653FD803893E4FC73F9E54EB3B117D.aspx",
          "paragraphs": [
            {
              "type": "原文",
              "content": "一、三十有一年，春，王正月，公在干侯。"
            },
            {
              "type": "原文",
              "content": "二、季孙意如会晋荀栎于适历。"
            },
            {
              "type": "原文",
              "content": "三、夏，四月，丁巳，薛伯谷卒。"
            },
            {
              "type": "原文",
              "content": "四、晋侯使荀栎唁公于干侯。"
            },
            {
              "type": "原文",
              "content": "唁公不得入于鲁也，曰：“既为君言之矣，不可者意如也。”"
            },
            {
              "type": "原文",
              "content": "五、秋，葬薛献公。"
            },
            {
              "type": "原文",
              "content": "六、冬，黑肱以滥来奔。"
            },
            {
              "type": "原文",
              "content": "其不言邾黑肱何也？别乎邾也。其不言滥子何也？非天子所封也。来奔，内不言叛也。"
            },
            {
              "type": "原文",
              "content": "七、十有二月，辛亥，朔，日有食之。"
            }
          ]
        },
        {
          "title": "三十二年",
          "source": "https://so.gushiwen.cn/guwen/bookv_46653FD803893E4F400448D2766C437A.aspx",
          "paragraphs": [
            {
              "type": "原文",
              "content": "一、三十有二年，春，王正月，公在干侯。"
            },
            {
              "type": "原文",
              "content": "二、取阚。"
            },
            {
              "type": "原文",
              "content": "三、夏，吴伐越。"
            },
            {
              "type": "原文",
              "content": "四、秋，七月。"
            },
            {
              "type": "原文",
              "content": "五、冬，仲孙何忌会晋韩不信、齐高张、宋仲几、卫大叔申、郑国参、曹人、莒人、邾人、薛人、杞人、小邾人城成周。"
            },
            {
              "type": "原文",
              "content": "天子微，诸侯不享觐。天子之在者，惟祭与号。故诸侯之大夫相帅以城之，此变之正也。"
            },
            {
              "type": "原文",
              "content": "六、十有二月，己未，公薨于干侯。"
            }
          ]
        }
      ]
    },
    {
      "title": "定公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4F2C7EB0BB3D55437F.aspx",
          "paragraphs": [
            {
              "type": "原文",
              "content": "一、元年，春，王。"
            },
            {
              "type": "原文",
              "content": "不言正月，定无正也。定之无正何也？昭公之终，非正终也。定之始，非正始也。昭无正终，故定无正始。不言即位，丧在外也。"
            },
            {
              "type": "原文",
              "content": "二、三月，晋人执宋仲几于京师。"
            },
            {
              "type": "原文",
              "content": "此其大夫，其曰人何也？微之也。何为微之？不正其执人于尊者之所也，不与大夫之伯讨也。"
            },
            {
              "type": "原文",
              "content": "三、夏，六月，癸亥，公之丧至自干侯。"
            },
            {
              "type": "原文",
              "content": "四、戊辰，公即位。"
            },
            {
              "type": "原文",
              "content": "殡，然后即位也。定无正，见无以正也。踰年不言即位，是有故公也。言即位，是无故公也。即位，授受之道也。先君无正终，则后君无正始也；先君有正终，则后君有正始也。戊辰，公即位，谨之也。定之即位，不可不察也。公即位，何以日也？戊辰之日，然后即位也。癸亥，公之丧至自干侯，何为戊辰之日然后即位也？正君乎国，然后即位也。沈子曰：“正棺乎两楹之间，然后即位也。”内之大事日，即位，君之大事也，其不日何也？以年决者，不以日决也。此则其日何也？着之也。何着焉？踰年即位，厉也，于厉之中，又有义焉。未殡，虽有天子之命犹不敢，况临诸臣乎？周人有丧，鲁人有丧，周人吊，鲁人不吊。周人曰：“固吾臣也，使人可也。”鲁人曰：“吾君也，亲之者也，使大夫则不可也。”故周人吊，鲁人不吊，以其下成康为未久也。君至尊也，去父之殡而往吊，犹不敢，况未殡而临诸臣乎？"
            },
            {
              "type": "原文",
              "content": "五、秋，七月，癸巳，葬我君昭公。"
            },
            {
              "type": "原文",
              "content": "六、九月，大雩。"
            },
            {
              "type": "原文",
              "content": "雩月，雩之正也。秋大雩，非正也。冬大雩，非正也。秋大雩，雩之为非正何也？毛泽未尽，人力未竭，未可以雩也。雩月，雩之正也，月之为雩之正何也？其时穷，人力尽，然后雩，雩之正也。何谓其时穷人力尽？是月不雨，则无及矣。是年不艾，则无食矣，是谓其时穷，人力尽也。雩之必待其时穷人力尽何也？雩者，为旱求者也。求者，请也，古之人重请。何重乎请？人之所以为人也，让也。请道去让也，则是舍其所以为人也，是以重之。焉请哉？请乎应上公。古之神人有应上公者，通乎阴阳。君亲帅诸大夫道之而以请焉。夫请者，非可诒托而往也，必亲之者也，是以重之。"
            },
            {
              "type": "原文",
              "content": "七、立炀宫。"
            },
            {
              "type": "原文",
              "content": "立者，不宜立者也。"
            },
            {
              "type": "原文",
              "content": "八、冬，十月，陨霜杀菽。"
            },
            {
              "type": "原文",
              "content": "未可以杀而杀，举重。可杀而不杀，举轻。其曰菽，举重也。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4FA828A51C5D9BB5F6.aspx",
          "paragraphs": [
            {
              "type": "原文",
              "content": "一、二年，春，王正月。"
            },
            {
              "type": "原文",
              "content": "二、夏，五月，壬辰，雉门及两观灾。"
            },
            {
              "type": "原文",
              "content": "其不曰雉门灾及两观何也？灾自两观始也，不以尊者亲灾也。先言雉门，尊尊也。"
            },
            {
              "type": "原文",
              "content": "三、秋，楚人伐吴。"
            },
            {
              "type": "原文",
              "content": "四、冬，十月，新作雉门及两观。"
            },
            {
              "type": "原文",
              "content": "言新，有旧也。作，为也，有加度也，此不正。其以尊者亲之何也？虽不正也，于美犹可也。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F21E78632860FFA6F.aspx",
          "paragraphs": [
            {
              "type": "原文",
              "content": "一、三年，春，王正月，公如晋，至河乃复。"
            },
            {
              "type": "原文",
              "content": "二、三月，辛卯，邾子穿卒。"
            },
            {
              "type": "原文",
              "content": "三、夏，四月。"
            },
            {
              "type": "原文",
              "content": "四、秋，葬邾庄公。"
            },
            {
              "type": "原文",
              "content": "五、冬，仲孙何忌及邾子盟于拔。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4F390841485E84BFA0.aspx",
          "paragraphs": [
            {
              "type": "原文",
              "content": "一、四年，春，王二月，癸巳，陈侯吴卒。"
            },
            {
              "type": "原文",
              "content": "二、三月，公会刘子、晋侯、宋公、蔡侯、卫侯、陈子、郑伯、许男、曹伯、莒子、邾子、顿子、胡子、滕子、薛伯、杞伯、小邾子、齐国夏于召陵，侵楚。"
            },
            {
              "type": "原文",
              "content": "三、夏，四月，庚辰，蔡公孙姓帅师灭沈，以沈子嘉归，杀之。"
            },
            {
              "type": "原文",
              "content": "四、五月，公及诸侯盟于皋鼬。"
            },
            {
              "type": "原文",
              "content": "一事而再会，公志于后会也。后，志疑也。"
            },
            {
              "type": "原文",
              "content": "五、杞伯成卒于会。"
            },
            {
              "type": "原文",
              "content": "六、六月，葬陈惠公。"
            },
            {
              "type": "原文",
              "content": "七、许迁于容城。"
            },
            {
              "type": "原文",
              "content": "八、秋，七月，公至自会。"
            },
            {
              "type": "原文",
              "content": "九、刘卷卒。"
            },
            {
              "type": "原文",
              "content": "此不卒而卒者，贤之也。环内诸侯也，非列土诸侯。此何以卒也？天王崩，为诸侯主也。"
            },
            {
              "type": "原文",
              "content": "十、葬杞悼公。"
            },
            {
              "type": "原文",
              "content": "十一、楚人围蔡。"
            },
            {
              "type": "原文",
              "content": "十二、晋士鞅、卫孔圉帅师伐鲜虞。"
            },
            {
              "type": "原文",
              "content": "十三、葬刘文公。"
            },
            {
              "type": "原文",
              "content": "十四、冬，十有一月，庚午，蔡侯以吴子及楚人战于伯举，楚师败绩。楚囊瓦出奔郑。庚辰，吴入楚。"
            },
            {
              "type": "原文",
              "content": "吴其称子何也？以蔡侯之以之，举其贵者也。蔡侯之以之，则其举贵者何也？吴信中国而攘夷狄，吴进矣。其信中国而攘夷狄奈何？子胥父诛于楚也，挟弓持矢而干阖庐。阖庐曰：“大之甚，勇之甚。”为是欲兴师而伐楚，子胥谏曰：“臣闻之，君不为匹夫兴师。且事君犹事父也，亏君之义，复父之仇，臣弗为也。”于是止。蔡昭公朝于楚，有美裘。正是日，囊瓦求之，昭公不与，为是拘昭公于南郢，数年然后得归。归乃用事乎汉，曰：“苟诸侯有欲伐楚者，寡人请为前列焉。”楚人闻之而怒，为是兴师而伐蔡。蔡请救于吴。子胥曰：“蔡非有罪，楚无道也。君若有忧中国之心，则若此时可矣。”为是兴师而伐楚。何以不言救也？救大也。日入，易无楚也。易无楚者，坏宗庙，徙陈器，挞平王之墓。何以不言灭也？欲存楚也。其欲存楚奈何？昭王之军败而逃，父老送之，曰：“寡人不肖，亡先君之邑，父老反矣，何忧无君？寡人且用此入海矣。”父老曰：“有君如此其贤也，以众不如吴，以必死不如楚。”相与击之，一夜而三败吴人，复立。何以谓之吴也？狄之也。何谓狄之也？君居其君之寝，而妻其君之妻。大夫居其大夫之寝，而妻其大夫之妻。盖有欲妻楚王之母者，不正。乘败人之绩，而深为利，居人之国，故反其狄道也。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4F93ED30B388D94CF7.aspx",
          "paragraphs": [
            {
              "type": "原文",
              "content": "一、五年，春，王正月，辛亥，朔，日有食之。"
            },
            {
              "type": "原文",
              "content": "二、夏，归粟于蔡。"
            },
            {
              "type": "原文",
              "content": "诸侯无粟，诸侯相归粟，正也。孰归之？诸侯也。不言归之者，专辞也，义迩也。"
            },
            {
              "type": "原文",
              "content": "三、于越入吴。"
            },
            {
              "type": "原文",
              "content": "四、六月，丙申，季孙意如卒。"
            },
            {
              "type": "原文",
              "content": "五、秋，七月，壬子，叔孙不敢卒。"
            },
            {
              "type": "原文",
              "content": "六、冬，晋士鞅帅师围鲜虞。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F2182DF16539CB91F.aspx",
          "paragraphs": [
            {
              "type": "原文",
              "content": "一、六年，春，王正月，癸亥，郑游速帅师灭许，以许男斯归。"
            },
            {
              "type": "原文",
              "content": "二、二月，公侵郑。"
            },
            {
              "type": "原文",
              "content": "三、公至自侵郑。"
            },
            {
              "type": "原文",
              "content": "四、夏，季孙斯、仲孙何忌如晋。"
            },
            {
              "type": "原文",
              "content": "五、秋，晋人执宋行人乐祁犁。"
            },
            {
              "type": "原文",
              "content": "六、冬，城中城。"
            },
            {
              "type": "原文",
              "content": "城中城者，三家张也。或曰，非外民也。"
            },
            {
              "type": "原文",
              "content": "七、季孙斯、仲孙忌帅师围郓。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F459B809EC4817717.aspx",
          "paragraphs": [
            {
              "type": "原文",
              "content": "一、七年，春，王正月。"
            },
            {
              "type": "原文",
              "content": "二、夏，四月。"
            },
            {
              "type": "原文",
              "content": "三、秋，齐侯、郑伯盟于咸。"
            },
            {
              "type": "原文",
              "content": "四、齐人执卫行人北宫结以侵卫。"
            },
            {
              "type": "原文",
              "content": "以，重辞也，卫人重北宫结。"
            },
            {
              "type": "原文",
              "content": "五、齐侯、卫侯盟于沙。"
            },
            {
              "type": "原文",
              "content": "六、大雩。"
            },
            {
              "type": "原文",
              "content": "七、齐国夏帅师伐我西鄙。"
            },
            {
              "type": "原文",
              "content": "八、九月，大雩。"
            },
            {
              "type": "原文",
              "content": "九、冬，十月。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4F15A8F2E27DDFD931.aspx",
          "paragraphs": [
            {
              "type": "原文",
              "content": "一、八年，春，王正月，公侵齐。"
            },
            {
              "type": "原文",
              "content": "二、公至自侵齐。"
            },
            {
              "type": "原文",
              "content": "三、二月，公侵齐。"
            },
            {
              "type": "原文",
              "content": "四、三月，公至自侵齐。"
            },
            {
              "type": "原文",
              "content": "公如，往时致月，危致也。往月致时，危往也。往月致月，恶之也。"
            },
            {
              "type": "原文",
              "content": "五、曹伯露卒。"
            },
            {
              "type": "原文",
              "content": "六、夏，齐国夏帅师伐我西鄙。"
            },
            {
              "type": "原文",
              "content": "七、公会晋师于瓦。"
            },
            {
              "type": "原文",
              "content": "八、公至自瓦。"
            },
            {
              "type": "原文",
              "content": "九、秋，七月，戊辰，陈侯柳卒。"
            },
            {
              "type": "原文",
              "content": "十、晋士鞅帅师侵郑，遂侵卫。"
            },
            {
              "type": "原文",
              "content": "十一、葬曹靖公。"
            },
            {
              "type": "原文",
              "content": "十二、九月，葬陈怀公。"
            },
            {
              "type": "原文",
              "content": "十三、季孙斯、仲孙何忌帅师侵卫。"
            },
            {
              "type": "原文",
              "content": "十四、冬，卫侯、郑伯盟于曲濮。"
            },
            {
              "type": "原文",
              "content": "十五、从祀先公。"
            },
            {
              "type": "原文",
              "content": "贵复正也。"
            },
            {
              "type": "原文",
              "content": "十六、盗窃宝玉、大弓。"
            },
            {
              "type": "原文",
              "content": "宝玉者，封圭也。大弓者，武王之戎弓也。周公受赐，藏之鲁。非其所以与人而与人，谓之亡；非其所取而取之，谓之盗。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4FC003D9EE5D43693E.aspx",
          "paragraphs": [
            {
              "type": "原文",
              "content": "一、九年，春，王正月。"
            },
            {
              "type": "原文",
              "content": "二、夏，四月，戊申，郑伯虿卒。"
            },
            {
              "type": "原文",
              "content": "三、得宝玉、大弓。"
            },
            {
              "type": "原文",
              "content": "其不地何也？宝玉、大弓在家则羞，不目羞也。恶得之？得之堤下。或曰，阳虎以解众也。"
            },
            {
              "type": "原文",
              "content": "四、六月，葬郑献公。"
            },
            {
              "type": "原文",
              "content": "五、秋，齐侯、卫侯次于五氏。"
            },
            {
              "type": "原文",
              "content": "六、秦伯卒。"
            },
            {
              "type": "原文",
              "content": "七、冬，葬秦哀公。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4F1F22BFEA3B69327B.aspx",
          "paragraphs": [
            {
              "type": "原文",
              "content": "一、十年，春，王三月，及齐平。"
            },
            {
              "type": "原文",
              "content": "二、夏，公会齐侯于颊谷。"
            },
            {
              "type": "原文",
              "content": "三、公至自颊谷。"
            },
            {
              "type": "原文",
              "content": "离会不致，何为致也？危之也。危之则以地致何也？为危之也。其危奈何？曰，颊谷之会，孔子相焉。两君就坛，两相相揖。齐人鼓噪而起，欲以执鲁君。孔子历阶而上，不尽一等，而视归乎齐侯，曰：“两君合好，夷狄之民何为来为？”为命司马止之。齐侯逡巡而谢曰：“寡人之过也。”退而属其二三大夫曰：“夫人率其君与之行古人之道，二三子独率我而入夷狄之俗，何为？”罢会，齐人使优施舞于鲁君之幕下。孔子曰：“笑君者，罪当死。”使司马行法焉，首足异门而出。齐人来归郓、讙、龟阴之田者，盖为此也。因是以见虽有文事，必在武备。孔子于颊谷之会见之矣。"
            },
            {
              "type": "原文",
              "content": "四、晋赵鞅帅师围卫。"
            },
            {
              "type": "原文",
              "content": "五、齐人来归郓、讙、龟阴田。"
            },
            {
              "type": "原文",
              "content": "六、叔孙州仇、仲孙何忌帅师围郈。"
            },
            {
              "type": "原文",
              "content": "七、秋，叔孙州仇、仲孙何忌帅师围郈。"
            },
            {
              "type": "原文",
              "content": "八、宋乐大心出奔曹。"
            },
            {
              "type": "原文",
              "content": "九、宋公子地出奔陈。"
            },
            {
              "type": "原文",
              "content": "十、冬，齐侯、卫侯、郑游速会于安甫。"
            },
            {
              "type": "原文",
              "content": "十一、叔孙州仇如齐。"
            },
            {
              "type": "原文",
              "content": "十二、宋公之弟辰，暨宋仲佗、石彄出奔陈。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FECB7B338E4D34D57.aspx",
          "paragraphs": [
            {
              "type": "原文",
              "content": "一、十有一年，春，宋公之弟辰及仲佗、石彄、公子地自陈入于萧以叛。"
            },
            {
              "type": "原文",
              "content": "未失其弟也。以尊及卑也。自陈，陈有奉焉尔。入者，内弗受也。以者，不以也。叛，直叛也。"
            },
            {
              "type": "原文",
              "content": "二、夏，四月。"
            },
            {
              "type": "原文",
              "content": "三、秋，宋乐大心自曹入于萧。"
            },
            {
              "type": "原文",
              "content": "四、冬，及郑平，叔还如郑莅盟。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4FF09D920A2B7FDC2F.aspx",
          "paragraphs": [
            {
              "type": "原文",
              "content": "一、十有二年，春，薛伯定卒。"
            },
            {
              "type": "原文",
              "content": "二、夏，葬薛襄公。"
            },
            {
              "type": "原文",
              "content": "三、叔孙州仇帅师堕郈。"
            },
            {
              "type": "原文",
              "content": "堕，犹取也。"
            },
            {
              "type": "原文",
              "content": "四、卫公孟彄帅师伐曹。"
            },
            {
              "type": "原文",
              "content": "五、季孙斯、仲孙何忌帅师堕费。"
            },
            {
              "type": "原文",
              "content": "六、秋，大雩。"
            },
            {
              "type": "原文",
              "content": "七、冬，十月，癸亥，公会齐侯盟于黄。"
            },
            {
              "type": "原文",
              "content": "八、十有一月，丙寅，朔，日有食之。"
            },
            {
              "type": "原文",
              "content": "九、公至自黄。"
            },
            {
              "type": "原文",
              "content": "十、十有二月，公围成。"
            },
            {
              "type": "原文",
              "content": "非国言围。围成，大公也。"
            },
            {
              "type": "原文",
              "content": "十一、公至自围成。"
            },
            {
              "type": "原文",
              "content": "何以致？危之也。何危尔？边乎齐也。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F492D37207B9E7FB1.aspx",
          "paragraphs": [
            {
              "type": "原文",
              "content": "一、十有三年，春，齐侯次于垂葭。"
            },
            {
              "type": "原文",
              "content": "二、夏，筑蛇渊囿。"
            },
            {
              "type": "原文",
              "content": "三、大搜于比蒲。"
            },
            {
              "type": "原文",
              "content": "四、卫公孟彄帅师伐曹。"
            },
            {
              "type": "原文",
              "content": "五、秋，晋赵鞅入于晋阳以叛。"
            },
            {
              "type": "原文",
              "content": "以者，不以者也。叛，直叛也。"
            },
            {
              "type": "原文",
              "content": "六、冬，晋荀寅、士吉射入于朝歌以叛。"
            },
            {
              "type": "原文",
              "content": "七、晋赵鞅归于晋。"
            },
            {
              "type": "原文",
              "content": "此叛也，其以归言之何也？贵其以地反也。贵其以地反，则是大利也。非大利也，许悔过也。许悔过，则何以言叛也？以地正国也。以地正国，则何以言叛？其入无君命也。"
            },
            {
              "type": "原文",
              "content": "八、薛弒其君比。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4FD776DC05BC5278E9.aspx",
          "paragraphs": [
            {
              "type": "原文",
              "content": "一、十有四年，春，卫公叔戍来奔，晋赵阳出奔宋。"
            },
            {
              "type": "原文",
              "content": "二、二月，辛巳，楚公子结、陈公孙佗人帅师灭顿，以顿子牂归。"
            },
            {
              "type": "原文",
              "content": "三、夏，卫北宫结来奔。"
            },
            {
              "type": "原文",
              "content": "四、五月，于越败吴于檇李。"
            },
            {
              "type": "原文",
              "content": "五、吴子光卒。"
            },
            {
              "type": "原文",
              "content": "六、公会齐侯、卫侯于牵。"
            },
            {
              "type": "原文",
              "content": "七、公至自会。"
            },
            {
              "type": "原文",
              "content": "八、秋，齐侯、宋公会于洮。"
            },
            {
              "type": "原文",
              "content": "九、天王使石尚来归脤。"
            },
            {
              "type": "原文",
              "content": "脤者何也？俎实也，祭肉也。生曰脤，熟曰膰。其辞石尚，士也。何以知其士也？天子之大夫不名。石尚欲书春秋，谏曰：“久矣，周之不行礼于鲁也，请行脤。”贵复正也。"
            },
            {
              "type": "原文",
              "content": "十、卫世子蒯聩出奔宋。"
            },
            {
              "type": "原文",
              "content": "十一、卫公孟彄出奔郑。"
            },
            {
              "type": "原文",
              "content": "十二、宋公之弟辰自萧来奔。"
            },
            {
              "type": "原文",
              "content": "十三、大搜于比蒲。"
            },
            {
              "type": "原文",
              "content": "十四、邾子来会公。"
            },
            {
              "type": "原文",
              "content": "十五、城莒父及霄。"
            }
          ]
        },
        {
          "title": "十五年",
          "source": "https://so.gushiwen.cn/guwen/bookv_46653FD803893E4FEE597E413B013CF1.aspx",
          "paragraphs": [
            {
              "type": "原文",
              "content": "一、十有五年，春，王正月，邾子来朝。"
            },
            {
              "type": "原文",
              "content": "二、鼷鼠食郊牛，牛死，改卜牛。"
            },
            {
              "type": "原文",
              "content": "不敬莫大焉。"
            },
            {
              "type": "原文",
              "content": "三、二月，辛丑，楚子灭胡，以胡子豹归。"
            },
            {
              "type": "原文",
              "content": "四、夏，五月，辛亥，郊。"
            },
            {
              "type": "原文",
              "content": "五、壬申，公薨于高寝。"
            },
            {
              "type": "原文",
              "content": "高寝，非正也。"
            },
            {
              "type": "原文",
              "content": "六、郑罕达帅师伐宋。"
            },
            {
              "type": "原文",
              "content": "七、齐侯、卫侯次于渠蒢。"
            },
            {
              "type": "原文",
              "content": "八、邾子来奔丧。"
            },
            {
              "type": "原文",
              "content": "丧急，故以奔言之。"
            },
            {
              "type": "原文",
              "content": "九、秋，七月，壬申，弋氏卒。"
            },
            {
              "type": "原文",
              "content": "妾辞也，哀公之母也。"
            },
            {
              "type": "原文",
              "content": "十、八月，庚辰，朔，日有食之。"
            },
            {
              "type": "原文",
              "content": "十一、九月，滕子来会葬。"
            },
            {
              "type": "原文",
              "content": "十二、丁巳，葬我君定公，雨，不克葬。戊午，日下稷，乃克葬。"
            },
            {
              "type": "原文",
              "content": "葬既有日，不为雨止，礼也。雨不克葬，丧不以制也。乃，急辞也，不足乎日之辞也。"
            },
            {
              "type": "原文",
              "content": "十三、辛巳，葬定弋。"
            },
            {
              "type": "原文",
              "content": "十四、冬，城漆。"
            }
          ]
        }
      ]
    },
    {
      "title": "哀公",
      "chapters": [
        {
          "title": "元年",
          "source": "https://so.gushiwen.cn/guwen/bookv_46653FD803893E4FFFB5F6438A37BF2C.aspx",
          "paragraphs": [
            {
              "type": "原文",
              "content": "一、元年，春，王正月，公即位。"
            },
            {
              "type": "原文",
              "content": "二、楚子、陈侯、随侯、许男围蔡。"
            },
            {
              "type": "原文",
              "content": "三、鼷鼠食郊牛角，改卜牛。夏，四月，辛巳，郊。"
            },
            {
              "type": "原文",
              "content": "此该郊之变而道之也。于变之中，又有言焉。鼷鼠食郊牛角，改卜牛，志不敬也。郊牛日展斛角而知伤，展道尽矣。郊自正月至于三月，郊之时也。夏四月郊，不时也。五月郊，不时也。夏之始可以承春，以秋之末承春始，盖不可矣。九月用郊，用者，不宜用者也。郊三卜，礼也。四卜，非礼也。五卜，强也。卜免牲者，吉则免之，不吉则否。牛伤，不言伤之者，伤自牛作也，故其辞缓。全曰牲，伤曰牛，未牲曰牛。其牛一也，其所以为牛者异。有变而不郊，故卜免牛也。已牛也，其尚卜免之何也？礼，与其亡也，宁有，尝置之上帝矣，故卜而后免之，不敢专也。卜之不吉，则如之何？不免。安置之？系而待。六月上甲，始庀牲，然后左右之。予之所言者，牲之变也，而曰我一该郊之变而道之何也？我以六月上甲始庀牲，十月上甲始系牲，十一月、十二月牲虽有变，不道也。待正月，然后言牲之变，此乃所以该郊。郊，享道也，贵其时，大其礼，其养牲虽小，不备可也。子不志三月卜郊何也？自正月至于三月，郊之时也。我以十二月下辛卜正月上辛，如不从，则以正月下辛卜二月上辛。如不从，则以二月下辛卜三月上辛。如不从，则不郊矣。"
            },
            {
              "type": "原文",
              "content": "四、秋，齐侯、卫侯伐晋。"
            },
            {
              "type": "原文",
              "content": "五、冬，仲孙何忌帅师伐邾。"
            }
          ]
        },
        {
          "title": "二年",
          "source": "https://so.gushiwen.cn/guwen/bookv_46653FD803893E4F61754C9CB598800B.aspx",
          "paragraphs": [
            {
              "type": "原文",
              "content": "一、二年，春，王二月，季孙斯、叔孙州仇、仲孙何忌帅师伐邾，取漷东田及沂西田。癸巳，叔孙州仇、仲孙何忌及邾子盟于句绎。"
            },
            {
              "type": "原文",
              "content": "漷东，未尽也。沂西，未尽也。三人伐而二人盟何也？各盟其得也。"
            },
            {
              "type": "原文",
              "content": "二、夏，四月，丙子，卫侯元卒。"
            },
            {
              "type": "原文",
              "content": "三、滕子来朝。"
            },
            {
              "type": "原文",
              "content": "四、晋赵鞅帅师纳卫世子蒯聩于戚。"
            },
            {
              "type": "原文",
              "content": "纳者，内弗受也。帅师而后纳者，有伐也。何用弗受也？以輙不受也，以輙不受父之命，受之王父也。信父而辞王父，则是不尊王父也。其弗受，以尊王父也。"
            },
            {
              "type": "原文",
              "content": "五、秋，八月，甲戌，晋赵鞅帅师及郑罕达战于铁。郑师败绩。"
            },
            {
              "type": "原文",
              "content": "六、冬，十月，葬卫灵公。"
            },
            {
              "type": "原文",
              "content": "七、十有一月，蔡迁于州来。蔡杀其大夫公子驷。"
            }
          ]
        },
        {
          "title": "三年",
          "source": "https://so.gushiwen.cn/guwen/bookv_46653FD803893E4F2FA5CB64D19369CC.aspx",
          "paragraphs": [
            {
              "type": "原文",
              "content": "一、三年，春，齐国夏、卫石曼姑帅师围戚。"
            },
            {
              "type": "原文",
              "content": "此卫事也，其先国夏何也？子不围父也。不系戚于卫者，子不有父也。"
            },
            {
              "type": "原文",
              "content": "二、夏，四月，甲午，地震。"
            },
            {
              "type": "原文",
              "content": "三、五月，辛卯，桓宫、僖宫灾。"
            },
            {
              "type": "原文",
              "content": "言及，则祖有尊卑，由我言之，则一也。"
            },
            {
              "type": "原文",
              "content": "四、季孙斯、叔孙州仇帅师城启阳。"
            },
            {
              "type": "原文",
              "content": "五、宋乐髠帅师伐曹。"
            },
            {
              "type": "原文",
              "content": "六、秋，七月，丙子，季孙斯卒。"
            },
            {
              "type": "原文",
              "content": "七、蔡人放其大夫公孙猎于吴。"
            },
            {
              "type": "原文",
              "content": "八、冬，十月，癸卯，秦伯卒。"
            },
            {
              "type": "原文",
              "content": "九、叔孙州仇、仲孙何忌帅师围邾。"
            }
          ]
        },
        {
          "title": "四年",
          "source": "https://so.gushiwen.cn/guwen/bookv_46653FD803893E4FE10B9169C58B8A37.aspx",
          "paragraphs": [
            {
              "type": "原文",
              "content": "一、四年，春，王二月，庚戌，盗弒蔡侯申。"
            },
            {
              "type": "原文",
              "content": "称盗以弒君，不以上下道道也。内其君而外弒者，不以弒道道也。春秋有三盗：微杀大夫谓之盗，非所取而取之谓之盗，辟中国之正道以袭利谓之盗。"
            },
            {
              "type": "原文",
              "content": "二、蔡公孙辰出奔吴。"
            },
            {
              "type": "原文",
              "content": "三、葬秦惠公。"
            },
            {
              "type": "原文",
              "content": "四、宋人执小邾子。"
            },
            {
              "type": "原文",
              "content": "五、夏，蔡杀其大夫公孙姓、公孙霍。"
            },
            {
              "type": "原文",
              "content": "六、晋人执戎蛮子赤归于楚。"
            },
            {
              "type": "原文",
              "content": "七、城西郛。"
            },
            {
              "type": "原文",
              "content": "八、六月，辛丑，亳社灾。"
            },
            {
              "type": "原文",
              "content": "亳社者，亳之社也。亳，亡国也。亡国之社以为庙，屏戒也。其屋亡国之社，不得上达也。"
            },
            {
              "type": "原文",
              "content": "九、秋，八月，甲寅，滕子结卒。"
            },
            {
              "type": "原文",
              "content": "十、冬，十有二月，葬蔡昭公。"
            },
            {
              "type": "原文",
              "content": "十一、葬滕顷公。"
            }
          ]
        },
        {
          "title": "五年",
          "source": "https://so.gushiwen.cn/guwen/bookv_46653FD803893E4FCA1007530A7FDCE1.aspx",
          "paragraphs": [
            {
              "type": "原文",
              "content": "一、五年，春，城毗。"
            },
            {
              "type": "原文",
              "content": "二、夏，齐侯伐宋。"
            },
            {
              "type": "原文",
              "content": "三、晋赵鞅帅师伐卫。"
            },
            {
              "type": "原文",
              "content": "四、秋，九月，癸酉，齐侯杵臼卒。"
            },
            {
              "type": "原文",
              "content": "五、冬，叔远如齐。"
            },
            {
              "type": "原文",
              "content": "六、闰月，葬齐景公。"
            },
            {
              "type": "原文",
              "content": "不正其闰也。"
            }
          ]
        },
        {
          "title": "六年",
          "source": "https://so.gushiwen.cn/guwen/bookv_46653FD803893E4F00299A16601E359B.aspx",
          "paragraphs": [
            {
              "type": "原文",
              "content": "六年春，城邾瑕。"
            },
            {
              "type": "原文",
              "content": "晋赵鞅帅师伐鲜虞。"
            },
            {
              "type": "原文",
              "content": "吴伐陈。"
            },
            {
              "type": "原文",
              "content": "夏，齐国夏及高张来奔。"
            },
            {
              "type": "原文",
              "content": "叔还会吴于柤。"
            },
            {
              "type": "原文",
              "content": "秋七月庚寅，楚子轸卒。"
            },
            {
              "type": "原文",
              "content": "齐阳生入于齐。"
            },
            {
              "type": "原文",
              "content": "齐陈乞弑其君荼。"
            },
            {
              "type": "原文",
              "content": "冬，仲孙何忌帅师伐邾。"
            },
            {
              "type": "原文",
              "content": "宋向巢帅师伐曹。"
            }
          ]
        },
        {
          "title": "七年",
          "source": "https://so.gushiwen.cn/guwen/bookv_46653FD803893E4F409E9030F1A7797D.aspx",
          "paragraphs": [
            {
              "type": "原文",
              "content": "一、七年，春，宋皇瑗帅师侵郑。"
            },
            {
              "type": "原文",
              "content": "二、晋魏曼多帅师侵卫。"
            },
            {
              "type": "原文",
              "content": "三、夏，公会吴于缯。"
            },
            {
              "type": "原文",
              "content": "四、秋，公伐邾。八月，己酉，入邾，以邾子益来。"
            },
            {
              "type": "原文",
              "content": "以者，不以者也。益之名，恶也。春秋有临天下之言焉，有临一国之言焉，有临一家之言焉。其言来者，有外鲁之辞焉。"
            },
            {
              "type": "原文",
              "content": "五、宋人围曹。"
            },
            {
              "type": "原文",
              "content": "六、冬，郑驷弘帅师救曹。"
            }
          ]
        },
        {
          "title": "八年",
          "source": "https://so.gushiwen.cn/guwen/bookv_46653FD803893E4FD3BBD17500CC1B8E.aspx",
          "paragraphs": [
            {
              "type": "原文",
              "content": "一、八年，春，王正月，宋公入曹，以曹伯阳归。"
            },
            {
              "type": "原文",
              "content": "二、吴伐我。"
            },
            {
              "type": "原文",
              "content": "三、夏，齐人取讙及阐。"
            },
            {
              "type": "原文",
              "content": "恶内也。"
            },
            {
              "type": "原文",
              "content": "四、归邾子益于邾。"
            },
            {
              "type": "原文",
              "content": "益之名，失国也。"
            },
            {
              "type": "原文",
              "content": "五、秋，七月。"
            },
            {
              "type": "原文",
              "content": "六、冬，十有二月，癸亥，杞伯过卒。"
            },
            {
              "type": "原文",
              "content": "七、齐人归讙及阐。"
            }
          ]
        },
        {
          "title": "九年",
          "source": "https://so.gushiwen.cn/guwen/bookv_46653FD803893E4F7FC7351D1E6A2FE9.aspx",
          "paragraphs": [
            {
              "type": "原文",
              "content": "一、九年，春，王二月，葬杞僖公。"
            },
            {
              "type": "原文",
              "content": "二、宋皇瑗帅师取郑师于雍丘。"
            },
            {
              "type": "原文",
              "content": "取，易辞也。以师而易取，郑病矣。"
            },
            {
              "type": "原文",
              "content": "三、夏，楚人伐陈。"
            },
            {
              "type": "原文",
              "content": "四、秋，宋公伐郑。"
            },
            {
              "type": "原文",
              "content": "五、冬，十月。"
            }
          ]
        },
        {
          "title": "十年",
          "source": "https://so.gushiwen.cn/guwen/bookv_46653FD803893E4FF3D90AC5FF273A99.aspx",
          "paragraphs": [
            {
              "type": "原文",
              "content": "一、十年，春，王二月，邾子益来奔。"
            },
            {
              "type": "原文",
              "content": "二、公会吴伐齐。"
            },
            {
              "type": "原文",
              "content": "三、三月，戊戌，齐侯阳生卒。"
            },
            {
              "type": "原文",
              "content": "四、夏，宋人伐郑。"
            },
            {
              "type": "原文",
              "content": "五、晋赵鞅帅师侵齐。"
            },
            {
              "type": "原文",
              "content": "六、五月，公至自伐齐。"
            },
            {
              "type": "原文",
              "content": "七、葬齐悼公。"
            },
            {
              "type": "原文",
              "content": "八、卫公孟彄自齐归于卫。"
            },
            {
              "type": "原文",
              "content": "九、薛伯夷卒。"
            },
            {
              "type": "原文",
              "content": "十、秋，葬薛惠公。"
            },
            {
              "type": "原文",
              "content": "十一、冬，楚公子结帅师伐陈。"
            },
            {
              "type": "原文",
              "content": "十二、吴救陈。"
            }
          ]
        },
        {
          "title": "十一年",
          "source": "https://so.gushiwen.cn/guwen/bookv_46653FD803893E4FD4E33400AFD67A3F.aspx",
          "paragraphs": [
            {
              "type": "原文",
              "content": "一、十有一年，春，齐国书帅师伐我。"
            },
            {
              "type": "原文",
              "content": "二、夏，陈辕颇出奔郑。"
            },
            {
              "type": "原文",
              "content": "三、五月，公会吴伐齐。甲戌，齐国书帅师及吴战于艾陵。齐师败绩，获齐国书。"
            },
            {
              "type": "原文",
              "content": "四、秋，七月，辛酉，滕子虞母卒。"
            },
            {
              "type": "原文",
              "content": "五、冬，十有一月，葬滕隐公。"
            },
            {
              "type": "原文",
              "content": "六、卫世叔齐出奔宋。"
            }
          ]
        },
        {
          "title": "十二年",
          "source": "https://so.gushiwen.cn/guwen/bookv_46653FD803893E4F75D16F895B4F316D.aspx",
          "paragraphs": [
            {
              "type": "原文",
              "content": "一、十有二年，春，用田赋。"
            },
            {
              "type": "原文",
              "content": "古者公田什一，用田赋，非正也。"
            },
            {
              "type": "原文",
              "content": "二、夏，五月，甲辰，孟子卒。"
            },
            {
              "type": "原文",
              "content": "孟子者何也？昭公夫人也。其不言夫人何也？讳取同姓也。"
            },
            {
              "type": "原文",
              "content": "三、公会吴于橐皋。"
            },
            {
              "type": "原文",
              "content": "四、秋，公会卫侯、宋皇瑗于郧。"
            },
            {
              "type": "原文",
              "content": "五、宋向巢帅师伐郑。"
            },
            {
              "type": "原文",
              "content": "六、冬，十有二月，螽。"
            }
          ]
        },
        {
          "title": "十三年",
          "source": "https://so.gushiwen.cn/guwen/bookv_46653FD803893E4F762051C2D1B371DC.aspx",
          "paragraphs": [
            {
              "type": "原文",
              "content": "一、十有三年，春，郑罕达帅师取宋师于嵒。"
            },
            {
              "type": "原文",
              "content": "取，易辞也。以师而易取，宋病矣。"
            },
            {
              "type": "原文",
              "content": "二、夏，许男成卒。"
            },
            {
              "type": "原文",
              "content": "三、公会晋侯及吴子于黄池。"
            },
            {
              "type": "原文",
              "content": "黄池之会，吴子进乎哉！遂子矣。吴，夷狄之国也，祝发文身，欲因鲁之礼，因晋之权，而请冠、端而袭。其藉于成周，以尊天王，吴进矣。吴，东方之大国也，累累致小国以会诸侯，以合乎中国。吴能为之，则不臣乎，吴进矣。王，尊称也。子，卑称也。辞尊称而居卑称，以会乎诸侯，以尊天王。吴王夫差曰：“好冠来。”孔子曰：“大矣哉！夫差未能言冠而欲冠也。”"
            },
            {
              "type": "原文",
              "content": "四、楚公子申帅师伐陈。"
            },
            {
              "type": "原文",
              "content": "五、于越入吴。"
            },
            {
              "type": "原文",
              "content": "六、秋，公至自会。"
            },
            {
              "type": "原文",
              "content": "七、晋魏曼多帅师侵卫。"
            },
            {
              "type": "原文",
              "content": "八、葬许元公。"
            },
            {
              "type": "原文",
              "content": "九、九月，螽。"
            },
            {
              "type": "原文",
              "content": "十、冬，十有一月，有星孛于东方。"
            },
            {
              "type": "原文",
              "content": "十一、盗杀陈夏区夫。"
            },
            {
              "type": "原文",
              "content": "十二、十有二月，螽。"
            }
          ]
        },
        {
          "title": "十四年",
          "source": "https://so.gushiwen.cn/guwen/bookv_46653FD803893E4F3665A33E28204748.aspx",
          "paragraphs": [
            {
              "type": "原文",
              "content": "一、十有四年，春，西狩获麟。"
            },
            {
              "type": "原文",
              "content": "引取之也。狩地，不地不狩也。非狩而曰狩，大获麟，故大其适也。其不言来，不外麟于中国也。其不言有，不使麟不恒于中国也。"
            }
          ]
        }
      ]
    }
  ]
}